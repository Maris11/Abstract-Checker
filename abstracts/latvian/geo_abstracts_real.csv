id,title,abstract,is_generated
1,Zemes lietojuma veidu ietekme uz ezeru ekoloģisko kvalitāti Gaujas upju baseinu apgabalā,"Zemes lietojuma veids ir viens no būtiskākajiem faktoriem, kas ietekmē upju un ezeru ekoloģisko kvalitāti. Daudzās upēs un ezeros nepārdomātās apsaimniekošanas dēļ ir lielas biogēno vielu, pesticīdu un komplekso ķīmisko savienojumu koncentrācijas. Maģistra darba mērķis ir noskaidrot dažādu zemes lietojuma veidu ietekmi uz Gaujas upju baseina apgabalā esošu ezeru ekoloģisko kvalitāti. Darbā tika izmantoti virszemes ūdeņu kvalitātes monitoringa dati, ekoloģiskās kvalitātes novērtējuma pielietotie bioloģiskie indeksi - T, ASPT, DSFI, EPT, Šenona-Vīnera daudzveidības indekss (H), LLMMI - morfoloģiskie ezeru parametri. Pētījuma rezultāti parādīja, ka biogēno vielu (Nkop) noplūde no aramzemēm negatīvi ietekmē ezeru ekoloģisko kvalitāti. Makrozoobentosa indeksu vērtības un mežu platību savstarpējās attiecības apliecina, ka lielāks mežu īpatsvars sateces baseinā ir saistīts ar augstāku ezeru ekoloģisko kvalitāti. Savukārt urbānās teritorijas pēc galveno komponentu analīzes rezultātiem uzrāda līdzīgas atbildes reakcijas ar hlorofilu-a un amonija slāpekli un kopumā tās pozitīvi korelē.",0
2,Latvijas ozolu audžu ekosistēmu augšņu raksturojums,"Pētījumu aktualitāti nosaka klimatu pārmaiņu ietekme uz parastā ozola (Quercus robur) izplatības paplašināšanos ziemeļu virzienā. Klimatam kļūstot maigākam un palielinoties vides piesārņojumam, augsnes bagātinās ar barības vielām, veicinot platlapju augu sabiedrībām piemērotu ekoloģisko nišu apjomu (Laiviņš 2018). Ozolu augšņu ietekmējošo faktoru izpēte sniedz iespēju mežsaimniecībā un dabas aizsardzībā nākotnē atrast potenciālās ozolu audžu izplatīšanās vietas. Maģistra darba mērķis ir noskaidrot augsnes īpašību nozīmi ozolu audžu izplatībai Latvijā un augsnes cilmieža, kokaudzes sastāva un zemes izmantošanas vēstures ietekmi uz augsnes īpašībām.  Maģistra darbā apkopota informācija par augsnes īpašībām un faktoriem, kas ietekmē ozolu audžu izplatību Latvijā. Pētījumā darba izstrādes laikā ir apkopota informācija par ozolu audžu augšņu izplatības likumsakarībām gan  Eiropā, gan Latvijā. Tika izmantoti dati no Latvijā saimnieciski izmantojamām ozolu audzēm un ilgstoši mežsaimniecībā neizmantojamām ozolu audzēm Moricsalā. Iegūtie rezultāti parāda, ka ozolu audžu izplatību ietekmē granulometriskais sastāvs, ko savukārt ietekmē to veidojošie ģeoloģiskie nogulumi. Kā arī, Latvijas ozolu audžu īpašības ir atkarīgas no granulometriskā sastāva, kokaudzes sastāva, ko parāda koku nobiru kvalitāte, atstājot būtisku ietekmi uz augsnes minerālā horizontu virsējo slāni (0-10 cm).",0
3,Zivju sugu aizsardzība NATURA 2000 teritorijās: Latvijas piemērs,"Bioloģiskās daudzveidības saglabāšana ir aktuāla ne tikai Latvijā, bet arī visā pasaulē, kur ilgtspējīga attīstība iet roku rokā ar sugu saglabāšanu un aizsardzību. Bakalaura darbā “Zivju sugu aizsardzība Natura 2000 teritorijās: Latvijas piemērs”, izmantojot projekta “Natura 2000” ietvaros veidoto datu bāzi, apkopojot datus par Latvijas Natura 2000 teritorijās sastopamajām zivju sugām, tika veikta zivju sugu aizsardzības un ekoloģiskā stāvokļa izvērtēšana. Aizsargājamās teritorijas saskaras ar dažādiem bioloģiskās daudzveidības ietekmējošiem faktoriem. Uz upju pietekām savulaik uzbūvēti daudzi dzirnavu dambji un vairāki mazo HES aizsprosti. Šie aizsprosti ir šķērslis migrējošajām zivju sugām. Lai situāciju uzlabotu, jāizbūvē zivju ceļi pie mākslīgajiem šķēršļiem ūdenstecēs. Bakalaura darbs sastāv no 45 lappusēm, 4 attēliem, 3 tabulām, 2 pielikumiem. Atslēgas vārdi: sugu daudzveidība, zivju sugu saglabāšana, zivju aizsardzība, Natura 2000.",0
4,Dolokrēti un to izplatība devona Amatas svītas ģeoloģiskajā griezumā Amatas upes baseinā,"Maģistra darbs ir par dolokrētiem un to izplatību devona Amatas svītas ģeoloģiskajā griezumā Amatas upes baseinā. Dokumentēts Amatas svītas ģeoloģiskais griezums Dolomītu kraujā un Īļaku iezī, veikti pieslīpējumu un plānslīpējumu pētījumi un stabilo izotopu analīze. Darba rezultātā noskaidrots, ka Amatas svītas augšdaļā aptuveni 4 m intervālā ir vismaz divi seno augšņu horizonti. Nogulumi ir drošām plūdmaiņu pazīmēm ir sastopami tikai zem šī intervāla. Maģistra darbā iegūtie dati norāda uz regresīvu sedimentācijas baseina attīstību devona Amatas laikposma beigās.",0
5,Augu darbības pazīmes vidējā devonā Latvijā,"Maģistra darbā ir raksturotas vidējā devona Arukilas un Burtnieku svītu nogulumos esošās rizokrēcijas, kas pārsvarā saistītas ar dolokrētiem. Sakņu struktūru atrašanās nogulumos ļauj identificēt subaerālās atsegšanās notikumus vai sekla ūdens vidi. Pētījumā izmantotas oglekļa un skābekļa stabilo izotopu analīzes, granulometriskā sastāva analīzes, kā arī rizokrēciju un dolokrētu mikrotekstūru un makrotekstūru raksturojums. Dokumentēta rizokrēciju un dolokrētu atrašanās vieta ģeoloģiskajos griezumos. Secināts, ka vidējā devonā augiem pamazām ir palielinājušies sakņu izmēri, un tie ir auguši gan sauszemē, gan sekla ūdens apstākļos neaktīvos deltu kanālos vai ezeriņos.",0
6,Devona Pļaviņu svītas dolomītu fizikāli mehāniskās īpašības,"Maģistra darba mērķis ir raksturot augšējā devona Pļaviņu svītas dolomītus, ka arī raksturot to fizikāli-mehāniskas īpašības pētāmajās atradnēs, kuras atrodas Latvijas centrālajā un ziemeļaustrumu daļā. Pētījuma izstrādes laikā lauka darbu ietvaros tika veikti atseguma sienu dokumentācijas un paraugošanas darbi. Izmantojot plānslīpējumu pētījumus un Losandželosas un Mikro-Devāla nodilumizturības testus, tika iegūta nepieciešamā informācija par ieža fizikāli-mehāniskajam īpašībām un tekstūras un struktūras ietekmi uz tām. Pētījuma rezultātā secināts, ka Pļaviņu svītas dolomītu fizikāli-mehāniskas īpašības pasliktinās no Latvijas ziemeļaustrumiem uz rietumiem. Papildus tika secināts, ka dolomīta tekstūras un struktūras ir būtisks faktors, kas nosaka dolomīta fizikāli-mehāniskās īpašības.",0
7,Laugas purva ūdens un kūdras ķīmiskais sastāvs,"Dreimanis, J. „Laugas purva ūdens un nogulumu ķīmiskais sastāvs”. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte, 2019. Maģistra darba ietvaros veikts kūdras un purva ūdens ķīmiskā sastāva pētījumi gan Laugas purva ietekmētajās teritorijās, gan purva dabiskajā daļā, kā arī arī Laugas purva ezeros.   Maģistra darba mērķis ir noskaidrot, raksturot un salīdzināt purva ūdeņu un nogulumu ķīmisko sastāvu un piesārņojumu dažādi ietekmētās Laugas purva daļās. Lai noskaidrotu purva ūdeņu un nogulumu ķīmisko sastāvu un veiktu piesārņojuma raksturojumu, tika veikti lauka pētījumi, tai skaitā, ģeoloģiskā urbšana un paraugu ņemšana analīzēm laboratorijā. Veikta purva ūdens ķīmiskā sastāva noteikšanu ar šķidruma-gāzu hromatogrāfu un metālu sastāva noteikšanu. Izmantojot datorprogrammas (MS Excel, GCMS Solution Version 4.3 u.c veikta datu apstrāde un vizualizācija, kā arī rezultātu interpretācija. Izanalizējot pētījmumā iegūtos datus, secināts, ka kūdra satur ievērojami lielāku piesārņojošo vielu daudzumu, tajā skaitā, metālu elementu, nekā purva un purva ezeru ūdens dažādi ietekmētās Laugas purva daļās.    Atslēgas vārdi: purva ūdeņi, kūdra, ķīmiskais sastāvs, gāzu hromatogrāfija, metālu analīze.",0
8,Sadzīves notekūdeņu apsaimniekošanas tiesiskie aspekti decentralizētajās kanalizācijas sistēmās Latvijā,"Pēdējo piecu gadu laikā Latvijā plaši tika diskutēts par sadzīves notekūdeņu attīrīšanu decentralizētās kanalizācijas sistēmās, jo vietās (pārsvarā ciemos), kur nav izbūvēta centralizētā kanalizācijas sistēma, ir ļoti daudz problēmu ar notekūdeņiem: iedzīvotāju neapmierinātība, neattīrīto notekūdeņu novadīšana vidē utt. Darbā pacelts jautājums ir ļoti aktuāls, jo sadzīves notekūdeņu attīrīšanas decentralizētājās sistēmās tiesiskā bāze tikai tagad pakāpeniski sāk darboties, un vēl nav vispusīgi pietiekami pētīta Latvijā. Darbā tiek pētīts jautājums, kā tiesiski un praktiski darbojas noteikumi par decentralizēto kanalizācijas sistēmu apsaimniekošanu un reģistrēšanu Latvijā.",0
9,Lielmēroga dzīvojamo rajonu pārmaiņu procesi: Iļģuciema piemērs Rīgā,"Mājokļu deficīta un industrializācijas procesa virzītie modernisma tradīcijas veidotie lielmēroga dzīvojamie rajoni, kas tika būvēti laika posmā no II pasaules kara līdz 1990. gadu sākumam ir nozīmīga daļa no Rīgas apbūves un mājvieta vairāk kā 60% Rīgas iedzīvotāju. Laika gaitā rajoni ir nolietojušies, un pārmaiņas tajos netiek pienācīgi plānotas. Maģistra darbs “Lielmēroga dzīvojamo rajonu pārmaiņu procesi: Iļģuciema piemērs Rīgā”  zinātniskā novitāte ir kopš 1990.-tajiem gadiem notikušo pārmaiņu procesu apzināšana un sistematizēšana. Darba mērķis ir izstrādāt priekšlikumus lielmēroga dzīvojamo rajonu problemātikas risināšanai Rīgā, ka galveno metodi izmantojot scenārijs. Darba rezultāti ir lielmēroga dzīvojamos rajonos pēdējos trīsdesmit gados notikušo pārmaiņu procesu sistematizācija un priekšlikumi to plānošanai.",0
10,Piekrastes pārvaldības novērtējums un attīstības priekšlikumi Jūrmalas pilsētas pašvaldībā,"Piekrastes pārvaldība mūsdienās kļūst arvien aktuālāka, jo problēmas piekrastes teritorijās arvien vairāk pieaug gan klimata pasiltināšanās dēļ, gan arī dažādu citu faktoru ietekmē. Taču viena no problēmām ir tāda, ka piekrastes teritorija ir uzskatāma par ārkārtīgi grūti pārvaldāmu sistēmu, jo tā vienlaikus ir gan ļoti dinamiska zona, gan tai pat laikā arī ļoti jutīga pret dažādām antropogēnām ietekmēm, gan arī tāpēc, ka tā ir interešu konfliktu zona, kurai raksturīgs savdabīgs un daudzveidīgs dabas un kultūrvēsturiskais mantojums. Šādas sarežģītas sociāli-ekoloģiskas sistēmas pārvaldīšanā svarīga ir visaptveroša un integrēta pieeja. Maģistra darba „Piekrastes pārvaldības novērtējums un attīstības priekšlikumi Jūrmalas pilsētas pašvaldībā” mērķis ir izzināt un novērtēt piekrastes kā sociāli-ekoloģiskas sistēmas pārvaldību vietējā pārvaldes līmenī, kā arī izstrādāt rīcībpolitikas priekšlikumus izvēlētajai mērķteritorijai – Jūrmalas pilsētas pašvaldībai – un tās galvenajām mērķgrupām. Maģistra darbā veikta zinātniskās literatūras analīze, normatīvo aktu un plānošanas dokumentu revīzija, veikts sākotnējais piekrastes pārvaldības situācijas novērtējums Jūrmalas pašvaldībā, kā arī izstrādāta inovatīva piekrastes plānošanas dokumenta – „Jūrmalas piekrastes pārvaldības pārskata” (jeb „Jūrmalas PPP”) – pirmā, eksperimentālā versija.",0
11,"Humusvielu biostimulējošās aktivitātes novērtējums, izmantojot dīgšanas testus","Humusvielas ir dabā visplašāk izplatītie organiskie savienojumi, sastopami gan ūdens, gan sauszemes ekosistēmās, veidojot būtisku daļu no oglekļa bioģeoķīmiskā aprites cikla. Tām novērota labvēlīga ietekme uz augsnes īpašību uzlabošanu, augu augšanas un barības vielu uzņemšanas veicināšanu un piesārņojošo vielu neitralizēšanu. Maģistra darba mērķis ir salīdzināt dažādas izcelsmes (rūpnieciski ražotās, augstā un zemā purva kūdras, biohumusa un komposta) humusvielu ietekmes uz augu augšanu, veicot dīgšanas un augšanas testus atšķirīgās koncentrācijās. Iegūtos rezultātus paredzēts salīdzināt un izmantot dažādas izcelsmes humusvielu fizikāli ķīmisko īpašību un stimulējošās aktivitātes saistību analīzei.",0
12,"Latvijas zemes izmantošanas un zemes izmantošanas maiņas matricas izveidošana, izmantojot meža resursu monitoringa ģeotelpisko informāciju","Zemes izmantošanas un zemes izmantošanas maiņas aprēķina matrica ir viena no svarīgākajām valsts siltumnīcefekta gāzu (SEG) inventarizācijas sastāvdaļām zemes izmantošanas, zemes izmantošanas maiņas un mežsaimniecības (ZIZIMM) sektorā, kas sniedz kopsavilkumu par izmaiņām zemes izmantošanā valstī kopš 1990. gada. Informāciju par zemes izmantošanu un zemes izmantošanas maiņu izmanto, lai aprēķinātu pārējos parametrus, kuri ir svarīgi SEG emisiju un oglekļa krājumu izmaiņu noteikšanai dzīvajā un nedzīvajā biomasā, augsnē un zemsegā, kā arī tā sniedz informāciju par pielietoto klimata pārmaiņu mazināšanas pasākumu ietekmi uz SEG emisijām. Zemes izmantošanas maiņas aprēķinus var veikt daļēji automatizētā procesā, izmantojot ģeogrāfiskās informācijas sistēmas (ĢIS) rīkus, kuri atvieglo aprēķinu veikšanu, samazina laika patēriņu šim uzdevumam un novērš iespējamās neuzmanības kļūdas. Šī pētījuma mērķis ir pilnveidot zemes izmantošanas un zemes izmantošanas maiņas matricas izstrādes metodiku valsts SEG inventarizācijas sistēmā, izmantojot Meža resursu monitoringa (MRM) ģeotelpiskos datus un papildus datu avotus. Izstrādātā sistēma izmanto ģeotelpiskos MRM datus un palīginformāciju, ko sniedz Zemes gabalu informācijas sistēmas (LPIS – no angļu valodas land parcel information system), tajā skaitā Meža valsts reģistrs un Lauku reģistrs, kas uzlabo zemes izmantošanas un zemes izmantošanas maiņas matricas precizitāti un tendenču atspoguļošanu, nodrošinot iespēju pielietot nemainīgu zemes izmantojumu uzskaites metodi visam pārskata periodam kopš 1990. gada, tādā veidā samazinot nenoteiktību un īslaicīgu izmaiņu ietekmi rezultātos. Izstrādātā metode uzrāda zemes izmantošanas izmaiņas 5 gadu periodā, salīdzinot 3 secīgus MRM ciklus. Lai noteiktu faktisko zemes izmantošanas kategoriju konkrētajā gadā, veikta nozīmīguma faktoru attiecināšana uz dažādām zemes izmantošanas kategorijām. Lai noteiktu ikgadējās zemes izmantošanas maiņu, darbā izmantota lineārā interpolācija,. Pētījumā izstrādātā zemes izmantošanas maiņas matrica seko zemes izmantošanas izmaiņu tendencēm, kas noziņotas nacionālajā SEG inventarizācijā. Matricas izveidei un atjaunināšanai nav vajadzīgs laikietilpīgs manuāls darbs, lai noteiktu MRM ģeotelpisko datu ģeometrijas izmaiņas, kuras var nebūt saistītas ar reālām zemes izmantošanas izmaiņām. Šo aprēķinu daļēja automatizācija, izmantojot ĢIS vidē pieejamos rīkus, ļauj veikt aprēķinus ātrāk un precīzāk.",0
13,Trokšņa piesārņojums Cēsu pilsētas parkos,"Maģistra darbā novērtēts trokšņa līmenis Cēsu pilsētas dabas un apstādījumu teritorijās. Pilsētas zaļajā zonā ietilpst parki, skvēri, iekškvartāli un ielu stādījumi. Parki kalpo, kā iespēja cilvēkiem, nedodoties ārpus pilsētas, atpūsties vidē, kas pretstatā no pilsētas ir klusāka, apzaļumota un piemērota kā pieaugušajiem, tā bērniem. Maģistra darbā veikts trokšņa līmeņa novērtējums izmantojot mērījumu metodes, apskatītas un analizētas diennakts un sezonālās parametru svārstības, to ietekmējošie faktori, t.sk. automašīnu plūsma blakus zaļajai infrastruktūrai, kā arī veikta satiksmes trokšņa modelēšana. Darba pētnieciskā daļa realizēta Cēsīs – Cēsu Pils parkā, Maija parkā, Ruckas parkā un Rožu laukumā.  Atslēgas vārdi: troksnis, skaņas ainavas, transporta troksnis, trokšņa piesārņojuma mērījumi, satiksmes trokšņa modelēšana, pilsētu zaļās zonas.",0
14,Ikdienas skriešanas prakses pilsētvidē:Pārdaugavas piemērs,"Maģistra darbā “Ikdienas skriešanas prakses pilsētvidē: Pārdaugavas piemērs” apskatītas ikdienas skriešanas prakses izpausmes pilsētā. Darba mērķis ir izvērtēt ikdienas skriešanas prakses Rīgā Pārdaugavas piemērā prakšu un ne-reprezencionālās teorijas skatījumā. Darbā izmantotas daudzpusīgas metodes – gan kvantitatīvas, gan kvalitatīvas. Iegūtie dati no tiešsaistes aptaujas, intervijām un empīriskiem novērojumiem apkopoti, izvirzot trīs skriešanas praksei piemītošas kategorijas – emocijas, laiks un telpa.  Rezultātā definēti dominējošie faktori, kuri nosaka pilsētas skriešanas maršrutu izvēli Rīgā. Atklāts, ka pilsētas lielākie zaļie centri un zaļie koridori ir visiecienītākās vietas skrējēju vidū. Padziļināti izpētot atsevišķus maršrutus Pārdaugavā,  noteiktas būtiskākās savstarpējās mijiedarbības izpausmes pilsētas laiktelpā.  Atslēgas vārdi: prakšu teorija, ne-reprezencionālā teorija, skriešana, mobilitāte, pilsētas ainava, laiktelpa, ikdienas prakses.",0
15,Ciemu plānošana viedai attīstībai,"Maģistra darba mērķis ir izstrādāt praktiski pielietojamu rokasgrāmatu ciemu plānošanai viedai attīstībai. Darbā raksturotas ciemu plānošanas pieejas un līdzšinējā prakse Latvijā un pasaulē, kā arī izstrādāts ciemu plānošanas process viedai attīstībai. Lai arī darba fokuss ir vērsts tieši uz lauku teritoriju attīstību tajās pastāvošo akūto problēmu, kā iztukšošanās, iedzīvotāju novecošanās un pakalpojumu nodrošinājuma samazināšanās, dēļ, maģistra darbā tiek izstrādāts plānošanas process, nevis piedāvājums konkrētu izaicinājumu risināšanai, līdz ar to maģistra darba rezultāti izmantojami arī citu teritoriju, piemēram, piepilsētas ciemu vai pilsētu apkaimju, attīstības plānošanā.  Būtiskākais rezultāts ir darba rezultātā izstrādātā rokasgrāmata ciemu plānošanai viedai attīstībai, kas izmantojama iedzīvotāju, pašvaldību, vietējo rīcības grupu, vietējo kopienu pārstāvniecību un citu ciemu attīstībā ieinteresēto pušu iniciatīvu īstenošanā. Atslēgas vārdi: ciemu plānošana, lauku teritoriju attīstība, vietējā attīstība, kopiena, attīstības plānošana.",0
16,Mežsaimnieciskās darbības ietekme uz melnā stārķa Ciconia nigra L. dzīvotnes ainavas izmaiņām nākotnes scenārijā,"Melnā stārķa aizsardzības statuss vairumā gadījumu tiek nodrošināts veidojot mikroliegumus. Pie pašreizējās mežsaimnieciskās darbības intensitātes un aizsardzības statusa, nepieciešams izvērtējums melnā stārķa dzīvotnes meža ainavai nākotnē. Darbs veltīts, lai aplūkotu dzīvotnes izmaiņas plašākā telpiskā un laika mērogā. Darba mērķis ir noteikt melnā stārķa dzīvotņu potenciālās ainavas izmaiņas un ietekmi uz dzīvotnei raksturojošiem rādītājiem, ņemot vērā pašreizējo mežsaimnieciskās darbības normatīvo regulējumu un intensitāti valstī. Starp dzīvotnes un nejaušo paraugkopu būtiskas atšķirības ainavu fragmentācijā un valdošo koku sugu izplatībā netiek konstatētas. Sugas dzīvotnei pārcelšanās piemērotās audzes īpatsvars laika gaitā samazinās, kļūst fragmentētākas un paaugstinās izolācija. Ainavā palielinās pēc vecuma dzīvotnei nepiemērotās audzes.",0
17,Pilsētas loma sadarbības veicināšanā: Jelgavas funkcionālā areāla piemērs,"Maģistra darbs “Pilsētas loma sadarbības veicināšanā: Jelgavas funkcionālā areāla piemērs” izstrādāts, lai izvērtētu pilsētu lomu apkārtējo teritoriju sadarbības un attīstības veicināšanā un izstrādātu priekšlikumu Jelgavas pilsētas funkcionālam areālam un sadarbībai.  Maģistra darbā ir izmantota kvantitatīvo pētījumu metode, kas balstīta uz zinātnisko literatūru, pētījumu materiāliem, plānošanas dokumentiem un vadlīniju analīzi. Un ir pielietota aprakstošā statistikas metode, pēc kuras tiek analizētas Jelgavas pilsētas funkcionālās telpas. Maģistru darbu veido 5 nodaļas. Pirmajā nodaļā tiek sniegts teorētiskais ieskats par pilsētas lomu apkārtējo teritoriju attīstības veicināšanā. Otrajā nodaļā tiek apkopota informācija par funkcionālajiem pilsētas areāliem un apskatīti funkcionālo areālu piemēri – Francijā (Nantes pilsētas areāls), Polijā (Bjalostakas pilsētas areāls) un Latvijā (Rīgas metropoles areāls). Trešā nodaļa sastāv no pētījumā izmantotās metodes un materiālu apraksta. Ceturtajā nodaļā tiek ietverts vispārīgs raksturojums par Jelgavas pilsētu, līdz šim veiktajiem un pieejamajiem pētījumiem saistībā ar funkcionāla areāla noteikšanu un tiek izvirzītas Jelgavas pilsētas funkcionālā areāla noteikšanas telpas. Piektajā nodaļā pamatojoties uz funkcionālajām telpām tiek izstrādāti priekšlikumi Jelgavas pilsētas funkcionālā areāla teritoriālam aptvērumam un savstarpējai sadarbībai.",0
18,Grāvju tīkls Latvijā un tā piemērotība lielam nokrišņu daudzumam,"Lielākā daļa no Latvijā esošās ilgtermiņa ekspluatācijas infrastruktūras, kurai pieskaitāms arī grāvju tīkls, ir veidota pirms atbilstība klimata pārmaiņu izraisītām izmaiņām iekļauta plānošanas procesā. Tādēļ ir būtiski iegūt precīzus datus par grāvju tīkla stāvokli, lai spētu novērtēt tā piemērotību prognozējamiem apstākļiem un uzlabošanas pasākumu nepieciešamību. Maģistra darba mērķis ir izstrādāt metodi grāvju tīkla un caurteku identificēšanai virszemes noteces modelēšanas vajadzībām Latvijas apstākļos, izmantojot attālās izpētes datus, kā arī veikt grāvju tīkla funkcionalitātes novērtējumu ekstrēmu nokrišņu gadījumos. Pētījuma teritorija sastāv no 11 objektiem visā Latvijā, no kuriem 3 atrodas lauksaimniecības, bet 8 meža zemēs. Tajās veikta virszemes noteces tīkla identificēšana, izmantojot digitālo augstuma modeli, un grāvju tehniskā stāvokļa novērtējums. Grāvju tīklā identificētas caurteku atrašanās vietas, kuras izmantotas, lai koriģētu reljefa modeli, kā arī novērtēta šo metožu efektivitāti. Izmantojot iegūtos rezultātus, veikta hidroloģiskā modelēšana ekstrēmu nokrišņu laikā. Izstrādātā metode ļauj identificēt grāvju tīklu ar precizitāti līdz 96% lauksaimniecības zemēs, bet meža zemēs – 90 līdz 95% atkarībā no grāvju veida. Grāvju tehniskais stāvoklis novērtējams ar precizitāti R2 0,9383 un 0,9462; attiecīgi, grāvju dziļumam un platumam. Pētījumā secināts, ka grāvju tīkls izpētes objektos lauksaimniecības un meža zemēs ekstrēmu nokrišņu laikā vairumā gadījumu netiek pārslogots un esošo grāvju stāvoklis nav limitējošs faktors nokrišņu ūdens novadīšanai. Ir jāturpina pētījumi kļūdu iespēju mazināšanai un caurteku dešifrēšanas metožu pilnveidošanai.",0
19,"Sabiedriskā transporta sasniedzamības novērtēšana Aizputes, Kuldīgas un Skrundas novados","Iedzīvotāju mobilitātes iespējas lielā mērā ietekmē vietu attīstību. Sabiedriskā transporta sasniedzamība tam ir nozīmīgs priekšnosacījums. Arvien aktuāli ir jautājumi par sabiedriskā transporta pakalpojumu efektivitāti, kas lielā mērā ir atkarīga no iedzīvotāju skaita un izvietojuma teritorijā.  Maģistra darbā “Sabiedriskā transporta sasniedzamības novērtēšana Aizputes, Kuldīgas un Skrundas novados” raksturota metode, kas balstīta uz kvantitatīviem datiem un to telpisko analīzi, lai novērtētu sabiedriskā transporta sasniedzamību. Mērķis - identificēt teritorijas, kur nepieciešami sasniedzamības uzlabojumi.  Izvēlētā metode vērtējama kā salīdzinoši detalizēta. Rezultāti attiecībā uz Aizputes, Kuldīgas un Skrundas novadu liecina par nepieciešamību uzlabot savstarpēju novadu sabiedriskā transporta sasniedzamību teritorijas iekšienē.",0
20,Pilsētu izplešanās ietekmes novērtēšana un priekšlikumi adaptīvai urbānai attīstības plānošanai,"Nekontrolēta pilsētu izplešanās un nekoordinēta apdzīvojuma struktūras attīstība rada ekonomiskas, sociālas, sabiedrības veselības un vides kvalitātes ietekmes. Ietekmes var izteikt kā  publiskā sektora un mājsaimniecības izmaksu slogu, ko būtu iespējams samazināt īstenojot autores izstrādāto adaptīvas urbānās attīstības plānošanas pieeju vai citas pilsētu izplešanās attīstības plānošanas pieejas.. Maģistra darba ietvaros tiek demonstrēts pilsētu izplešanās ietekmes novērtēšanas pieejas potenciāls, un sniegti priekšlikumi adaptīvas attīstības plānošanai, lai veicinātu datos balstītu lēmumu pieņemšanu, teritorijas pārvaldības un plānošanas spēju pielāgoties mūsdienu strauji mainīgajiem apstākļiem un vajadzībām, lai panāktu līdzsvarotu pilsētu attīstību.",0
21,Augsnes kartēšana paugurainēs vides aizsardzības nolūkos: problēmas un risinājumi,"Maģistra darba mērķis ir izstrādāt priekšlikumus augsnes kartēšanai paugurainēs, lai nodrošinātu rīcības augsnes degradācijas ierobežošanai un datu apkopošanu CO2 emisiju aprēķiniem.  Veiktais pētījums sniedz plašu informāciju par augšņu izplatību, daudzveidību, to svarīgākajām īpašībām un galvenajiem ietekmējošajiem faktoriem, kas veicina augšņu nomaiņu paugurainā reljefā. Tas nepieciešams ne tikai, lai novērtētu pašreizējo augsnes stāvokli, bet arī lai savlaicīgi novērstu augsnes degradāciju un plānotu potenciālo zemes izmantošanas veidu nākotnē. Papildus tam informācija nepieciešama, lai sniegtu kvalitatīvu materiālu tuvākajos gados notiekošajam Norvēģijas finanšu instrumentu finansiāli atbalstītam projektam, kura ietvaros ir paredzēts izstrādāt metodiku augsnes kartēšanai. Pētījumā iegūtie rezultāti norāda uz to, ka vēsturiskās augšņu kartes nesniedz mūsdienām atbilstošu informāciju, kā arī liela daļa kartēšanā pielietoto metodisko risinājumu rada neatbilstības reālajai situācijai. Šī iemesla dēļ nepieciešams veikt būtiskus uzlabojumus augšņu kartēšanas procesā, pievēršot uzmanību augsnes degradācijas pazīmēm.",0
22,Sentinel-1 sintezētās apertūras radara izmantošana cirsmu konstatēšanai,"Bakalaura darbā ir pētīta sintezētās apertūras radara (SAR) Sentinel-1 datu lietderība cirsmu konstatēšanā. Analogi pētījumi, kas pierāda SAR un arī tieši Sentinel-1 sensora lietderību un izmantošanu, mežsaimniecībā ir veikti gan pasaulē, gan Latvijā, taču trūkst pētījumu, kas skaidrotu SAR, mežsaimnieciskās darbības un laikapstākļu likumsakarības. Tāpēc darbā tika pētīta laikapstākļu ietekme uz SAR atpakaļ saņemtās intensitātes vērtībām, jo, mainoties laikapstākļiem, mainās arī veģetācijas un virsmas dielektriskās īpašības, kā rezultātā mainās arī SAR atpakaļ saņemtā signāla vērtības. Pētījums tika izstrādāts balstoties uz faktu, ka ir būtiski veikt mežsaimniecības monitoringu neatkarīgi no laikapstākļiem.  Izmantojot Sentinel-1 datus, klimatiskās laikapstākļu reanalīzes datu kopas ERA5-Land datus un daudzfaktoru regresijas analīzi, tika izveidots modelis, kas ļauj prognozēt galveno dielektrisko konstanti ietekmējošo laikapstākļu komponenšu ietekmi uz Δσ0 vērtībām. Darbā tika pierādīts, ka VH polarizācijā izvēlētās laikapstākļu komponentes var izskaidrot 62,7% no Δσ0 vērtībām, bet VV polarizācijas gadījumā 54,0% no Δσ0 vērtībām var izskaidrot ar izvēlētajām laikapstākļu komponentēm. Pētījumā tika pierādīts, ka VV polarizācijas vērtības ir nestabilākas pret veģetācijas izmaiņām nekā VH polarizācijas vērtības, un tikai VH polarizācijas dati var tikt izmantoti mežsaimnieciskās darbības konstatēšanai, jo VH polarizācijas radītāji uzradīja, ka ir statistiski būtiska atšķirība starp references un cirsmu teritoriju atstarojuma vidējām vērtībām.",0
23,Zaļā infrastruktūra un tās kultūrvēsturiskie aspekti Zemgales līdzenuma ainavas piemērā,"Bakalaura darbā “Zaļā infrastruktūra un tās kultūrvēsturiskie aspekti Zemgales līdzenuma ainavas piemērā” tika pētīta iespējamā saikne starp mūsdienu zaļās infrastruktūras un kultūras mantojuma elementiem Zemgales līdzenuma ainavā, kā arī iezīmēta ar kultūrvēsturi cieši saistīto zaļās infrastruktūras elementu nozīme kultūras pakalpojumu sniegšanā vietas studijas – Zaļenieku – piemērā.  Telpiskās sakarības kultūras pieminekļu un zaļās infrastruktūras novietojumā Zemgales līdzenumam raksturīgajā Bērzes-Staļģenes agro-ainavu apvidū tika analizētas ar ĢIS metodēm, atklājot zināmu saistību to izvietojumā. Kultūras mantojuma un zaļās infrastruktūras būtiskā loma vietējās sabiedrības labklājības veicināšanā tika iezīmēta lokālā mērogā Zaļenieku ciemā, veicot lauka apsekojuma laikā ierakstīto daļēji strukturēto interviju analīzi un interpretāciju.",0
24,Darba svārstmigrācijas iezīmes Latgales reģionā,"Bakalaura darbā “Darba svārstmigrācijas iezīmes Latgales reģionā”, tiek pētīta nodarbināto pārvietošanās starp administratīvajām teritorijām viena statistiskā reģiona ietvaros. Pētījumā analizēta Latgales reģiona apdzīvojuma struktūra, nodarbinātību un darba svārstmigrāciju raksturojošie rādītāji. Darbā izmantotas Centrālās statistikas pārvaldes sagatavotās datnes par nodarbināto pārvietošanos 2011. un 2017. gadā, kas brīvi pieejamas Latvijas Atvērto datu portālā.  Darbu veido ievads, 4 nodaļas, secinājumi un izmantotās literatūras avotu saraksts. Teksta kopējais apjoms ir 51 lapaspuse.",0
25,Dronu izmantošana kultūrvēsturisko pieminekļu dokumentēšanā: Āraišu piļu piemērs,"Bakalaura darbā “Dronu izmantošana kultūrvēsturisko pieminekļu dokumentēšanā: Āraišu piļu piemērs” tika apskatīta bezpilota gaisa kuģu visbiežāk sastopamā modeļa - drona, izmantošana fotogrammetrijas vajadzībām. Dotajā gadījumā – izmantojot bezpilota gaisa kuģa iegūtos datus, tiek veidoti trīs 3D modeļi kultūrvēsturiskajiem objektiem – divi Āraišu ezerpilij un viens Āraišu ordeņa pilsdrupām. Šo objektu dokumentēšanas mērķis ir fiksēt to stāvokli un telpisko izvietojumu.  Bakalaura darba pētījuma mērķis ir noskaidrot dronu pielietošanas iespējas - priekšrocības un trūkumus - 3D modeļu izveidošanai nepieciešamo datu ieguves procesā un potenciālās problēmas, ar kurām iespējams saskarties, apstrādājot iegūtos datus. Darbā ir apskatīta arī bezpilota lidaparātu attīstības vēsture un to pilotēšanu kontrolējošie noteikumi Latvijā, priekšrocības, salīdzinājumā ar citām fotogrammetrisko datu iegūšanas metodēm, un izmantošanas iespējas, kā arī, tika apzināta konkrēto kultūrvēsturisko objektu vēsture un attīstība.  Darba kopējais apjoms ir 44 lappuses, tajā skaitā 18 attēli, 3 tabulas un izmantotās literatūras saraksts, kurš satur 18 publicētos materiālus, 8 elektroniskos resursus, 1 normatīvo aktu un 4 kartogrāfiskos materiālus.",0
26,Komunikācija kā instruments plānošanas procesā: Mārupes un Babītes novadu piemēri,"Maģistra darba mērķis ir izstrādāt priekšlikumus Mārupes un Babītes novadu pašvaldībām turpmākai komunikācijas pilnveidei teritorijas attīstības plānošanas procesos. Maģistra darba ietvaros, autore ir apkopojusi teorētiskās atziņas un prakses piemērus par komunikāciju un tās organizēšanu teritorijas attīstības plānošanas procesā. Darbā tiek skaidrots, cik būtiska loma ir pašvaldību speciālistu zināšanām – plānotājiem un sabiedrisko attiecību speciālistiem ir jābūt izglītotiem ne tikai savā specialitātē, tiem ir jābūt arī zināšanām par kvalitatīvas, nepārtrauktas komunikācijas un veiksmīgas atgriezeniskās saites lomu.  Maģistra darba ietvaros, autore veica apjomīgu pētījumu, kas ietver četras pētniecības metodes – aptauja, domu karte, ierakstīta vēstule visām Latvijas pašvaldībām un padziļinātas intervijas ar atbilstošo jomu ekspertiem.  Darbā ir izstrādāti priekšlikumi komunikācijas pilnveidei ar iedzīvotajiem un rīcības programma turpmākajiem 3 gadiem.",0
27,Nekonsolidētu nogulumu deformācijas struktūras Baltijas jūras stāvkrastos starp Ziemupi un Zaķiem,"Bakalaura darbā “Nekonsolidētu nogulumu deformācijas struktūras Baltijas jūras stāvkrastos starp Ziemupi un Zaķiem” ir veikts pētījums par nekonsolidētu nogulumu deformācijas struktūrām, to veidošanās apstākļiem un deformāciju izraisošajiem mehānismiem. Liela izmēra glaciotektoniskās deformācijas struktūras ir plaši pazīstamas no Baltijas jūras stāvkrastiem Rietumkurzemē, bet tikai salīdzinoši nesen ir pievērsta uzmanība relatīvi mazākām komplicētas uzbūves nekonsolidētu nogulumu deformācijas struktūrām. Šo struktūru detalizēta analīze palīdz noskaidrot paleovides apstākļus, kuros tās veidojās un galvenos to veidošanās ierosinātāj faktorus. Darba mērķis ir analizēt nekonsolidētu nogulumu deformācijas struktūras Baltijas jūras stāvkrastos Rietumkurzemē un noskaidrot to veidošanās apstākļus. Pētījuma laikā tika apkopota un analizēta zinātniskā literatūra par struktūru veidošanās mehānismiem, struktūras tika identificētas un analizētas stāvkrastu atsegumos, laboratorijā tika noteiktas grunts fizikālās īpašības struktūras veidojošajam materiālam, kā arī veikta iegūto rezultātu interpretācija un izdarīti secinājumi par struktūru veidošanos.",0
28,Vides kvalitāte Valmieras Dzirnavu ezeriņā,"Bakalaura darba tēma ir ,,Vides kvalitāte Valmieras Dzirnavu ezeriņā’’. Bakalaura darba mērķis ir veikt Valmieras Dzirnavu ezeriņa vides kvalitātes novērtējumu, veicot ūdens ķīmiskās analīzes un estētiskās kvalitātes novērtējumu. Bakalaura darba pirmajā nodaļā tiek sniegta informācija par Valmieras Dzirnavu ezeriņu, virszemes ūdeņu sastāvu un to veidojošajiem faktoriem, ūdens piesārņojuma veidiem, kā arī Gaujas upes baseina apsaimniekošanas plānu. Otrajā daļā ir aprakstīti izmantotie materiāli un metodes, Valmieras Dzirnavu ezeriņa vispārīgs raksturojums, kā arī norādīti ūdens ievākšanas parauglaukumi. Trešajā daļā apkopoti iegūtie rezultāti un sniegtas rekomendācijas vides kvalitātes uzlabošanai. Kopumā Dzirnavu ezeriņā estētiskā kvalitāte vērtējama, kā apmierinoša, taču ir atsevišķi parauglaukumi, kur tā ir vāja vai slikta. Ķīmisko analīžu rezultāti liecina par paaugstinātu amoniju jonu un fosfātu saturu. Darbs sastāv no ievada, trim galvenajām nodaļām un secinājumiem. Darbs uzrakstīts uz 73 lapām, satur 15 tabulas, 21 attēlus, 4 pielikumus un 52 literatūras atsauces.  Atslēgas vārdi: estētiskā kvalitāte, ķīmiskā kvalitāte, estētiskās kvalitātes vērtēšanas metode.",0
29,"Mālaino grunšu plastiskuma robežas noteikšana, izmantojot krītošā konusa metodi","Bakalaura darbā izklāstīts pētījums par mālaino grunšu plastiskuma robežas noteikšanu, izmantojot krītošā konusa metodi. Plastiskuma robežas noteikšana, izmantojot standartizētās metodes, ir subjektīva, un iegūto rezultātu kvalitāte ir tieši atkarīga no laboranta subjektīvās pieredzes. Lai arī šī problēma pastāv kopš testēšanas metožu standartizēšanas, Latvijā līdz šim nav publicēti darbi, kuros būtu izstrādāta sakarība starp mālaino grunšu plūstamības un plastiskuma robežu. Pētījums balstās uz oriģināliem pētījumu materiāliem, kuri iegūti, izmantojot laboratoriskās pētījumu metodes un teorētiskās korelācijas. Pētījumā ievākti dažāda vecuma mālaino grunšu paraugi no trīs dažādām vietām Latvijā un vienas Igaunijā. Grunts paraugiem noteikti galvenie fizikālie parametri un pārbaudītas citu autoru izstrādātās plastiskuma robežas korelācijas. Pētījumā konstatēta sakarība, kurā mālaino grunšu plastiskuma robeža ir tiešā veidā atkarīga no to plastiskuma robežas, grunts ūdens satura paaugstināšanos un konusa iegrimes palielināšanos. Lietišķā nozīme ir pētījuma gaitā autora izstrādātajai līdz šim nepublicētajai sakarībai, kas piemērojama mālainajām gruntīm, kuras veido illīta minerāli.",0
30,Juras Papiles svītas smiltis Skudru atradnē un to veidošanās apstākļu interpretācija,"Bakalaura darbā tiek skaidroti juras Papiles svītas smilšaino nogulumu sedimentācijas apstākļi “Skudru” atradnē, balstoties uz lauka un laboratorijas darbu rezultātiem, kā arī literatūras izpēti. Darba gaitā tika izveidoti 4 atsegumu ģeoloģiskie griezumi, veikta granulometriskā analīze ievāktajiem paraugiem, noteikti paleostraumju un slāņojuma elementu virzieni, veikta fāciju analīze un sniegta nogulumu uzkrāšanās interpretācija. Tika secināts, ka “Skudru” atradnes smilšainie nogulumi sākotnēji izgulsnējušies meandrējošu upju sērēs un palienēs, bet laika gaitā notikusi pāreja uz zarotu upi, kur nogulumi izgulsnējušies sērēs. Vide mainījusies, iespējams, transgresijas ietekmē.",0
31,"Baltijas jūras aizsargājamās teritorijas ""Nida-Pērkone"" akmeņaino biotopu funkcionēšana un ekoloģiskais stāvoklis","Šajā darbā tiek pētīta akmeņaino biotopu funkcionēšana un ekoloģiskais stāvoklis aizsargājamajā jūras teritorijā ‘’Nida-Pērkone’’, kas atrodas Latvijas R piekrastē. Lai noteiktu biotopu funkcionēšanu un ekoloģisko stāvokli, tika ievākti makrobentosa paraugi un veikti zemūdens video uzņēmumi.  Atkarībā no dziļuma iespējams novērot makrobentosa sugu mainību un izplatību. Pētījumā novērtēts bentosa pārklājums ar cieto substrātu noteiktajā teritorijā. Iegūta sakarība starp makrobentosa sugu daudzveidību atkarībā no substrāta un izpētīta savstarpēja sugu simbioze. Iegūtie dati salīdzināti ar 2006.gada LHEI iegūtajiem datiem.",0
32,Iedzīvotāju līdzdalība lielmēroga daudzdzīvokļu namu pagalmu vides labiekārtošanā,"Rīgas lielmēroga daudzdzīvokļu pagalmu kvalitāte balstās gan uz iedzīvotāju aktivitāti, gan namu pārvaldnieka un likumdošanas elementu efektivitāti. Pagalmā satiekas sociāla, ekonomiska un tiesiska rakstura problēmas, veidojot sarežģītu sistēmu, kuras uzlabošana ir aktuāla iedzīvotāju dzīves kvalitātes, kā arī pilsētas ārtelpas uzlabošanai. Literatūras apskatā aplūkots vēsturiskais aspekts, kas ietekmējis iedzīvotāju savstarpējās sadarbības efektivitāti, normatīvais aspekts, kam pakļauta pagalmu attīstība, kā arī pagalmu nozīme dzīves kvalitātes uzlabošanai. Praktiskajā daļā tiek apskatītas realizētas iniciatīvas, kā arī intervēti nozares eksperti. Iegūtie rezultāti liecina, ka ir jāveic būtiskas pārmaiņas pārvaldības sistēmā, kas mudinātu iedzīvotājus realizēt iniciatīvas, sadarbojoties ar profesionāļiem.",0
33,Ugunsgrēku ietekme uz kūdras  īpašībām un veģetāciju Saklaura purvā,"Bakalaura darba “Ugunsgrēku ietekme uz kūdras īpašībām un veģetāciju Saklaura purvā” ietvaros pētītas Saklaura purva deguma izraisītās ietekmes uz purva veģetāciju un kūdras nogulumu slāni. Sniegts apskats par purvu raksturojumu, veģetāciju un mikroreljefu, purvu un kūdras degšanas īpatnībām, ugunsgrēku raksturu purvos un kūdrājos, metodēm purvu ugunsgrēku izplatības prognozēšanā un monitoringā. Pētījuma izstrādei ievākti kūdras nogulumu paraugi un analizēta veģetācija trīs Saklaura purva vietās, kas reprezentē trīs atsevišķus degumus – 1978., 1992. un 2018. gadā. Multidisciplinārā pētījumā veiktas karsēšanas zudumu, makroskopisko oglīšu, kūdras botāniskā sastāva un sadalīšanās pakāpes analīzes. Iegūto rezultātu vizualizācijai sastādītas diagrammas, kā arī veikta statistiskā analīze korelācijas noteikšanai. Pētījums rezultāti liek secināt, ka veģetācijas atjaunošanās pēc degumiem ir saistāma ar sausākos apstākļos augošu sugu - sila viršu Calluna vulgaris, makstaino spilvju Eriophorum vaginatum, purva vaivariņu Ledum palustre un lāceņu Rubus chamaemorus īpatsvara pieaugumu. Novērotas izmaiņas kūdras fizikālajās īpašībās – izteikts pelnu satura un makroskopisko oglīšu daudzuma palielinājums kūdras slāņa intervālos, kurus ietekmējusi degšana.",0
34,Termālā komforta līmenis ekstrēmu meteoroloģisko epizožu gadījumā. Rīgas centra piemērs,"Bakalaura darbā “Termālā komforta līmenis ekstrēmu meteoroloģisko epizožu gadījumā. Rīgas centra piemērs” izmantojot 2018. gada vasarā Rīgas centrā piecos monitoringa punktos veiktos relatīvā mitruma un gaisa temperatūras mērījumus apkopota ekstrēmi karstu epizožu norise. Rezultāti salīdzināti ar ilgtermiņa novērojumu vidējiem rādītājiem, aprēķināti dažādi termālo komfortu raksturojošie indikatori, kas nereti atbilstošāk raksturo cilvēka pašsajūtu. Termālā komforta indikatoru aprēķini veikti izmantojot vidējos populācijas raksturlielumus, termālās izolācijas rādītājus un aktivitāti. Aprēķiniem izmantota specializēta programma RayMan.",0
35,Zvaguļu Rhinanthus spp. un nārbuļu Melampyrum spp. potenciāls dabisko zālāju atjaunošanā LIFE programmas projekta GrassLIFE saimniecībās,"Bakalaura darba mērķis ir noskaidrot zvaguļu un nārbuļu resursus LIFE programmas projekta GrassLIFE saimniecību apkārtnē un izvērtēt to potenciālu dabisko zālāju biotopu atjaunošanā. Darbā sniegts ieskats par dabiskiem zālājiem un to aizsardzību, kā arī par metodēm zālāju atjaunošanai. Darbā apskatīta zvaguļa ģints un nārbuļa ģints sugu ekoloģija, bioloģija un morfoloģija, un to izmantošanas iespējas un metodika pļavas atjaunošanai. Izmantojot Dabas aizsardzības pārvaldes datus par abu ģinšu sugu atradnēm dabiskajos zālājos, noskaidrota Rhinanthus spp. un Melampyrum spp. izplatība Latvijas dabiskajos zālājos, un izveidotas abu ģinšu sugu, kas sastopamas dabiskajos zālājos, izplatības un sastopamības kartes, kā arī izstrādāti kritēriji zvaguļa ģints sugu donorzālāju sēklu resursu novērtēšanai, un to kritēriju pielietošana GrassLIFE saimniecību apkārtnē esošajiem zālājiem. Noskaidrots, ka zvaguļa un nārbuļa ģints sugas ir Latvijas dabiskās floras pārstāvji, un ir izplatīti visā Latvijas teritorijā, taču to sugu sastopamība ir atkarīga no ģeogrāfiska novietojuma, un visblīvāk tās sastopamas Centrālvidzemes un Ziemeļaustrumu ģeobotāniskajos rajonos. Zālāju sēklu resursu potenciāls tika novērtēts tikai zvaguļiem, jo par nārbuļa izmantošanu zālāju atjaunošanā trūkst pētniecisko pierādījumu, līdz ar to, nārbuļa sēklu resursu novērtēšana nebūtu rentabla. Pēc izstrādātās zvaguļa donorzālāju novērtēšanas sistēmas tika noteikts, ka ne visi Latvijas dabiskie zālāji, kuros sastopama kāda zvaguļa ģints suga, ir piemēroti kā sēklu donorzālāji, taču lielāka daļa no zālājiem atbilst kritērijiem, un to vidējais sēklu ievākšanas potenciāls vērtējams kā vidēji labs.",0
36,Remigrācijas iezīmes Latvijas reģionos: jauniešu atgriešanās un prombūtnes pieredze,"Bakalaura darbā “Remigrācijas iezīmes Latvijas reģionos: jauniešu atgriešanās un prombūtnes pieredze” pētīta gados jaunu Latvijas iedzīvotāju atpakaļmigrācija. Darbā aplūkoti remigrācijas teorētiskie aspekti un apkopoti pieejamie statistikas dati. Pielietojot kvalitatīvās pētniecības metodes, darbā analizētas intervijas ar atpakaļmigrantiem un reģionālajiem remigrācijas koordinatoriem. Pētījums atklāj remigrācijas izpētes sarežģīto raksturu, jo intervēto atgriešanās pieredze bijusi dažāda. Vienlaikus tas sniedz ieskatu remigrācijas pārvaldībā, kas Latvijā pagaidām ir maz pētīta. Darbā iegūtie secinājumi apkopo atpakaļmigrantu un remigrācijas koordinatoru pieredzi un viedokļus.  Darbu veido ievads, 5 nodaļas, secinājumi, izmantotās literatūras saraksts un divi pielikumi. Teksta kopējais apjoms ir 57 lapaspuses.",0
37,Ģeogrāfiskās mobilitātes iezīmes Pārdaugavas apkaimēs,"Šajā bakalaura darbā “Ģeogrāfiskās mobilitātes iezīmes Pārdaugavas apkaimēs” tiek pētīta Pārdaugavas apkaimju iedzīvotāju mobilitātes iezīmes, kā arī ikdienas mobilitāte un iekšzemes migrācija. Bakalaura darba mērķis ir izvērtēt un salīdzināt Pārdaugavas apkaimju iedzīvotāju ģeogrāfiskās mobilitātes iezīmes. Lai mērķis tiktu sasniegts, bakalaura darbā tiek analizēta zinātniskā literatūra par ģeogrāfisko mobilitāti, un tiek izmantoti 2017.  un 2018. gada Pārdaugavas iedzīvotāju aptauju dati, lai spētu raksturot mobilitātes iezīmes Pārdaugavas apkaimēs. Bakalaura darbs sastāv no anotācijas latviešu un angļu valodā, ievada, 4 nodaļām, secinājumiem un pielikumiem. Pirmā nodaļa sastāv no ģeogrāfiskās mobilitātes, un to veidu raksturojuma, otrajā nodaļā tika rakstīts par Pārdaugavas apkaimju raksturojumu, kā arī iedzīvotāju raksturojumu. Trešajā nodaļā tika aprakstīti bakalaura darbā izmantotie materiāli un metodes. Ceturtā nodaļa sastāv no pētījuma rezultātiem, kur tiek aprakstīta ikdienas mobilitāte un iekšzemes migrācija, kā arī tiek noskaidrots kurās apkaimēs ir lielākās iedzīvotāju skaita izmaiņas.",0
38,"Humusa formu, organiskā oglekļa un kopējā slāpekļa krājas izmaiņas katēnā: Lielā un Pemmas purva rietuma mala – Vilkkalns","Šajā pētījumā tiek pētīta humusa formu būtiska mainība salīdzinoši nelielā teritorijā, līdz ar to arī C un N krājas telpiskās izmaiņas nelielā teritorijā. Kā pētījuma teritorija ir izvēlēta  katēna Lielajā un Pemmas purvā un tam pieguļošajā meža teritorijā, kas ataino automorfu, pushidromorfu un hidromorfu augšņu mainību.   Pētījuma mērķis ir raksturot humusa formas un to ķīmiskās īpašības Lielajā un Pemmas purvā un tam pieguļošo mežu teritoriju augsnēs, un novērtēt humusa formu dažādību mazā mērogā. Pētījuma rezultāti liecina, ka vietas reljefs, mitruma režīms un ģeoloģiskie apstākļi ietekmē organisko vielu sadalīšanās apstākļus un atšķirīgu humusa formu veidošanos. Šī pētījuma gaitā ir noskaidrota strauja humusa formu mainība dažādu mitruma apstākļu ietekmē. Veicot 16 rakumus nelielā teritorijā, ir noskaidrots, ka humusa histoformas ir izplatītas purvu teritorijās, bet humusa terroformas ir izplatītas purvu pieguļošajās meža teritorijās. Humusa histoformās uzkrājas augstāku organiskā oglekļa un kopējā slāpekļa krāja.",0
39,"Dzelzceļa radītā trokšņa piesārņojuma novērtējums Rīgā, Krievu salas apkārtnē","Transporta radītais trokšņa piesārņojums ir kļuvis par aktuālu 21. gadsimta problēmu, kas skar miljoniem cilvēku visā pasaulē. Paaugstināts trokšņa piesārņojums ir saistīts ar dažādiem veselības riskiem, piemēram, miega traucējumiem un dažādām sirds un asinsvadu slimībām. Dzelzceļa transports ir videi draudzīgāka transporta alternatīva, bet tas izraisa būtisku trokšņa piesārņojumu un ir relatīvi izplatīts trokšņa piesārņojuma avots. Bakalaura darbā veikts dzelzceļa trokšņa piesārņojuma novērtējumus Rīgā, Krievu salas apkārtnē. Novērtējums veikts, izmantojot „Kopējās trokšņa novērtēšanas metodes ES” (CNOSSOS-EU) projekta noteiktos ietvarus un matemātiskās formulas, kas ir harmonizētas trokšņa piesārņojuma novērtēšanas metodikas pamatā. Metodika tika piemērota trokšņa līmeņa modelēšanai konkrētos punktos, Krievu salā un tās apkārtnē. Aprēķini veikti saskaņā ar metodikā noteiktajiem standarta laikapstākļiem, kā arī Latvijai raksturīgajiem vidējiem meteoroloģiskajiem apstākļiem vasaras un ziemas sezonā. Iegūtie rezultāti tika salīdzināti ar Latvijā noteiktajiem Ministru kabineta 07.01.2014. noteikumos Nr. 16 trokšņa robežlielumiem.",0
40,Vienota dabas tūrisma maršruta izveide Ķemeros,"Bakalaura darba ietvaros ir mēģināts izveidot vienota tūrisma maršruta karti Jūrmalas pilsētas Ķemeru apkaimē, papildus vēršot uzmanību uz teritorijas minerālūdens resursiem un to kvalitāti. Par pamatu šim pētījumam kalpo autores īstenotie agrākie darbi- bakalaura darba projekts „Jūrmalas minerālūdens un termālo ūdens resursu pārvaldība” un lietišķo studiju ietvaros veiktais pārskats „Ķemeru un Jaunķemeru apkaimē esošo urbumu apsaimniekošanas iespējas”. Ar iepriekš minētā pārskata rezultātiem autore ir iepazīstinājusi plašāku auditoriju Latvijas Universitātes 78.  starptautiskajā zinātniskajā konferencē.",0
41,Montmorilonīta-antociānu organokompleksi: fizikāli ķīmiskās īpašības un izmantošanas risinājumi,"Bakalaura darba ietvaros tika pētīta antociānu interkalācija montmorilonīta struktūrā un veikta iegūtā organokompleksa fizikāli ķīmisko īpašību izpēte inovatīvu un videi draudzīgu materiālu izstrādē. Pētījuma ietvaros izvēlēts rūpnieciski ražots māla minerāls- montmorilonīts, kas tika modificēts ar antociāniem no melnaugļu aroniju ogu (Aronia melanocarpa L.) vai vīnogu (Vitis vinifera) izspiednēm. Antociānu sorbcija uz māla minerāla tika pētīta atkarībā no sorbenta iesvara, sorbāta koncentrācijas, vides pH un temperatūras. Iegūto kompozītmateriālu īpašības tika raksturotas ar Furjē transformācijas infrasarkanās gaismas spektroskopijas (FTIS) un termogravimetrijas analīzes (TGA) metodēm.  Iegūtie sorbcijas rezultāti, kā arī materiālu raksturojums apstiprināja veiksmīgu aroniju un vīnogu antociānu sorbciju māla minerāla struktūrā.  Visaugstākā sorbcijas kapacitāte tika sasniegta, izmantojot aroniju antociānus pie vides pH 1-4, sorbenta ievara 0,05 g un 2° C temperatūras.",0
42,Iedzīvotāju mobilitāte un migrācija Cēsu pilsētā,"Bakalaura darba “Iedzīvotāju mobilitāte un migrācija Cēsu pilsētā” mērķis ir izvērtēt Cēsu pilsētā notiekošos iedzīvotāju iekšējās migrācijas un mobilitātes procesus. Darbs ir strukturēts divās daļās – Cēsu pilsētas iedzīvotāju skaita, migrācijas un mobilitātes paradumu pētniecība un teorētiskās studijas. Darba ietvaros ir raksturota migrācija un mobilitāte Latvijas mazajās un vidējās pilsētās, īpaši pievēršot uzmanību Cēsu novadā un pilsētā notiekošajiem migrācijas procesiem, kā arī veikta padziļināta Cēsu pilsētas saimnieciskās un sociālās struktūras, iedzīvotāju, to skaita izmaiņu un bezdarba izpēte.  Pētījuma ietvaros iegūtie dati balstās uz Cēsu pilsētas iedzīvotāju anketēšanas un intervēšanas metodēm. Pētījuma rezultātā tika iegūta kopaina par Cēsu pilsētas iedzīvotāju migrācijas un mobilitātes paradumiem un  motīviem.",0
43,Imobilizētas humusvielas kā zemu izmaksu sorbenti ar smagajiem metāliem piesārņotu ūdeņu attīrīšanai,"Bakalaura darba mērķis ir noskaidrot, kāds ir imobilizētu humusvielu potenciāls kā zemu izmaksu sorbentiem ūdeņu attīrīšanai no hroma un vara piesārņojuma. Šis darbs sastāv no literatūras apskata, kurā ir aprakstīta humusvielu nozīme dabā, to mijiedarbība ar smago metālu joniem, imobilizācijas iespējas un imobilizētu humusvielu kā sorbentu izmantošana smago metālu piesārņojuma novēršanai. Materiālu un metožu sadaļa ir aprakstīti izmantotie adsorbenti, reaģenti, humusvielu izdalīšanas un imobilizēšanas process un matemātisko aprēķinu gaita. Rezultātu sadaļa ir apkopoti un analizēti adsorbcijas efektivitātes un kinētikas mērījumu rezultāti un analizēts adsorbcijas raksturs atbilstoši Frendliha vai Lengmīra adsorbcijas modeļiem. Izmantojot bakalaura darba rezultātus tiek gatavota zinātniska publikācija un iesniegts kopsavilkums ziņojumam konferencē “EcoBalt 2020”.",0
44,Uzvedības maiņas metožu pielietojums Zero-Waste dzīvesveida aktualizēšanā,"Cilvēku ikdienas izvēļu un darbību rezultātā atkritumu daudzums un vides piesārņojums nepārtraukti palielinās. Tā rezultātā notiek izmaiņas ekosistēmās, tiek samazināta bioloģiskā daudzveidība, veicināta slimību, kaitēkļu un invazīvo sugu izplatība, kā arī tiek apdraudēta daudzu sugu eksistence un veicinātas klimata pārmaiņas. Zero waste stratēģija ir viens no iespējamiem risinājumiem. Tā vērsta uz resursu patēriņa samazināšanu, sabiedrības virzīšanu uz ekoloģiski atbildīgāku un ilgtspējīgāku dzīvesveidu, kā arī cilvēku negatīvās ietekmes uz vidi maksimālu samazināšanu. Bakalaura darba mērķis ir analizēt uzvedības maiņas metožu ietekmi uz bezatkritumu dzīvesveida stratēģijas izplatību sabiedrībā. Darbā apkopota informācija par Zero waste kustības rašanos un vēsturi, piesārņojuma ietekmi uz apkārtējo vidi, kā arī uzvedības maiņas metodēm un to pielietojumu bezatkritumu dzīvesveida stratēģijas popularizēšanā.  Pētījumā tika veikta ikdienā plaši sastopamos medijos (vides reklāmas un radio stacijas) izmantoto reklāmu satura un tajās pielietoto uzvedības maiņas metožu uzskaite un analīze, ar mērķi noskaidrot galvenās tendences sabiedrības patēriņa ietekmēšanā. Iegūtie rezultāti liecina, ka gan vides reklāmās noslogotākajās Rīgas ielās, gan populārākajās radio stacijās, reklāmas, lielākoties, tendētas uz patēriņa veicināšanu. Visbiežāk šim nolūkam izmantoti ekonomiskie pamudinājumi – atlaides, zemas cenas, izdevīgi piedāvājumi, savukārt uz patēriņu mazināšanu vērstās reklāmās galvenokārt uzsvars likts uz morāliem aspektiem. Daudzās reklāmās novērota arī vairāku uzvedības metožu izmantošana, tādējādi palielinot iespēju, ka tās pievērsīs iedzīvotāju uzmanību.",0
45,Latvijas mežu ugunsbīstamības novērtēšanas modeļa izveide,"Bakalaura darba “Latvijas mežu ugunsbīstamības novērtēšanas modeļa izveide” mērķis ir izveidot funkcionālu Latvijas mežu ugunsbīstamības novērtēšanas modeli, kas nākotnē būtu izmantojams potenciālu meža ugunsgrēku prognozēšanai, novēršanai un meža ugunsapsardzības infrastruktūras plānošanai. Darba teorijas daļā apkopota informācija par līdzšinējiem meža ugunsgrēkiem Latvijā, to tendencēm un ugunsgrēku ietekmējošajiem faktoriem. Tika aprakstītas ugunsbīstamības prognozēšanas un modelēšanas metodes, kas izmantotas gan Latvijā, gan citās valstīs. Modeļa izveide veikta ar ģeogrāfisko informācijas sistēmu palīdzību, izmantojot datus, kas iegūti no vairākām institūcijām un uzņēmumiem. Darbā izmantotas dažādas metodes - Žakāra indeksa, analītiskās hierarhijas procesa (AHP) un maximum likelihood classification (MLC) metodes, ar kuru palīdzību veikta ugunsgrēku ietekmējošo faktoru svara vērtību piešķiršana. Izmantojot vēsturisko ugunsgrēku teritorijas, pētījumā izvērtēti iegūtie ugunsbīstamības rezultāti. Iegūtie rezultāti norāda, ka nozīmīgākie ugunsgrēku risku ietekmējošie faktori Latvijas mežos ir meža tips un klimatiskie faktori. Kā piemērotākā metode Latvijas ugunsbīstamības novērtēšanas modeļa izstrādei noteikta AHP metode, 43 % no vēsturiskajām ugunsgrēku teritorijām klasificējot augsta ugunsgrēku riska klasē.",0
46,Latvijas Baptistu draudžu savienības ticīgo izplatība Kurzemē,"Reliģiskā piederība Latvijas un pasaules mērogā ir kļuvusi daudz aktuālāka, to ir veicinājuši dažādie nesenie notikumi, piemēram, Covid -19 vīrusa ietekme, teroristu draudi un citi notikumi, kas ir mudinājuši cilvēkus meklēt kādu augstāku, pārcilvēciskāku spēku, kas dotu cilvēkiem mierinājumu, drošību. Šie dažādie notikumi veicina aizvien lielāka kristīgo konfesiju draudžu locekļu skaita palielināšanos. Uz kristīgās reliģijas izplatību Latvijā norāda arī fakts, ka draudžu skaits mūsdienās palielinās. Šajā bakalaura darbā “Latvijas Baptistu draudžu savienības ticīgo izplatība Kurzemē” tiek pētīti Kurzemes esošās jeb dibinātās baptistu draudzes un Kurzemes topošās baptistu draudzes un to ticīgie, kur tiek noskaidrotas to ģeogrāfiskās mobilitātes izpausmes saistībā ar konkrēto draudzi, viņu viedoklis un novērojumi draudzēs, kas atklāj baptisma ticīgo izplatības iezīmes Kurzemē. Šī pētījuma galvenais virziens ir Kurzemes baptistu ticīgo izplatības iezīmes. Tiek pētīti arī trīs citi virzieni – baptisms, kā daļa no kristietības, tātad, baptisma izveidošanās un ienākšana Latvijā, tā nozīme, Latvijas Baptistu draudžu savienības (LBDS) ietekme draudžu attīstībā un esošo draudžu mijiedarbība ar topošajām draudzēm, kas veicina baptisma tālāko izplatību (ticīgo piesaisti). Izmantojot anketēšanas metodi, tika aptaujāti 135 Kurzemes baptistu draudžu ticīgie, kas sniedza savus novērojumus un viedokli par ticības nozīmi, tā raksturojošām iezīmēm viņu dzīvēs un draudzē, kā arī par baptisma konfesijas izplatību, tā tendencēm viņu skatījumā. Izmantota tika arī daļēji strukturētas intervijas metode, kur tika intervēti topošo un esošo baptistu draudžu mācītāji un sludinātāji, kā arī Latvijas Baptistu draudžu savienības bīskaps. Intervijās iegūtie dati sniedza plašāku viedokli par LBDS aktīvajām draudzēm ne tikai Kurzemē, bet Latvijas mērogā, lai gūtu visaptverošāku skatījumu, tāpat, iegūtie dati ļauj salīdzināt Kurzemes draudžu mācītāju un sludinātāju viedokli un novērojumus ar draudzes locekļiem jeb ticīgajiem par līdzīgiem jautājumiem.",0
47,Vecpiebalgas novada publisko ezeru apsaimniekošanas koncepcijas analīze,"Maģistra  darba nosaukums ir „Vecpiebalgas novada publisko ezeru apsaimniekošanas koncepcijas analīze”.  Darba mērķis bija izpētīt, analizēt un raksturot Vecpiebalgas novada publisko ezeru apsaimniekošanas koncepciju, noskaidrot tā stiprās un vājās puses, kā arī noskaidrot, kā novada pašvaldība īsteno šo plānu un cik efektīvi tas tiek darīts.  Literatūras apskatā aprakstīta citu Baltijas jūras krastos esošo valstu, kā arī Amerikas Savienoto valstu un Kanādas ezeru apsaimniekošanas prakse. Tika apskatīti iespējamie apdraudējumi un problēmas, ar kādām šajās valstīs saskaras ezeru apsaimniekošanas programmas. Darbā tika izpētīta Vecpiebalgas novada publisko ezeru apsaimniekošanas koncepcija, veiktas Alauksta ezera ūdens ķīmiskās analīzes, īstenota pārējo novada publisko ezeru – Kaives, Ineša, Juvera, Taurenes, Tauna un Zobola ezeru – krastu apsekošana, kā arī izpētīta Latvijas valsts likumdošana attiecībā uz ezeru un to piekrastes apsaimniekošanu.  Vecpiebalgas novads ir viens no Latvijas mazāk apdzīvotiem novadiem. Uzsākot pētījumu, tika izvirzīta hipotēze, ka ierobežoto finanšu  līdzekļu un darbinieku skaita dēļ novada pašvaldībai varētu būt grūtības  nodrošināt publisko ezeru apsaimniekošanu.  Darba gaitā noskaidrojās, ka  novada pašvaldība ir spējīga nodrošināt efektīvu publisko ezeru pārvaldi un apsaimniekošanu, atskaitot Tauna un Zobola ezeriem, kurus apsaimniekot  traucē apgrūtināta pieeja tiem. Darba gaita tika noskaidrots,  ka Alauksta ezera vides kvalitātes stāvoklis ir būtiski uzlabojies kopš koncepcijas pieņemšanas 2015. gadā un tas vairs nav pakļauts pastiprinātai eitrofikācijai, kā arī tas vairs nav piesārņots.  Darba apjoms ir 90 lapaspuses.. Tajā ir 23 tabulas un 20 attēli. Atslēgvārdi: ezeru apsaimniekošana, ezeru vides kvalitāte, piesārņojuma ietekme uz ezeru kvalitāti, ezeru izmantošana rekreācijai un zvejniecībai, ezeru monitorings, ezeru ainava, tūrisms.",0
48,Pieejamo augšņu datu vērtējums oglekļa dioksīda emisiju aprēķināšanā no lauksaimniecībā izmantojamām zemēm,"Oglekļa dioksīda emisijas aprēķināšanai no lauksaimniecībā izmantojamām zemēm Latvijā izmanto padomju laikā (1959 – 1991) veikto augšņu kartēšanas datus. Tie pašreiz ir vienīgie visā valsts teritorijā pieejamie telpiskie dati par lauksaimniecības zemju augsnēm. Papildus informāciju par lauksaimniecības zemju, piemēram, bioloģiski vērtīgu zālāju, augsnēm sniedz arī Latvijas Valsts mežzinātnes institūta “Silava” projektu ietvaros ievāktie un analizētie augsnes paraugi (Latvijas Valsts mežzinātnes institūts “Silava” 2013), kā arī LUCAS Soil datubāzē pieejamie augšņu dati (Orgiazzi et al. 2017).  Lai varētu iegūt objektīvu ainu par augšņu datu izmantošanas iespējām CO2 emisijas no LIZ aprēķināšanā, nepieciešams veikt šo datu kvalitātes un telpiskā pārklājuma visaptverošu novērtēšanu. Maģistra darba mērķis ir izvērtēt Latvijā pieejamo augšņu datu kvalitāti CO2 emisiju aprēķināšanai no lauksaimniecībā izmantojamām zemēm. Maģistra darbā ir novērtēta vēsturisko augšņu karšu pārklājuma atbilstība pašreiz lauksaimniecībā izmantojamām zemēm, veikts organisko augšņu platības novērtējums un CO2 emisiju aprēķins pētījuma teritorijas novados, kā arī izvērtēta vēsturisko augšņu karšu izmantošana un augsnes kartēšanas mēroga loma CO2 emisiju aprēķināšanā. Pētījuma rezultāti parādīja, ka pašreiz pieejamie augsnes dati un to interpretācija sniedz ļoti atšķirīgus CO2 emisijas apjomus. Neprecizitātes un būtiskas atšķirības emisiju aprēķinos rada novecojusī augšņu informācija par augsnes apakštipiem, augsnes kartēšanas mērogs, kā arī atšķirības izmantotajos izejas datos par lauksaimniecībā izmantojamo zemju platībām.",0
49,Patoloģijas zivju fosīlijās no Latvijas augšējā devona Famenas stāva nogulumiem,"Maģistra darbā tika pētītas augšējā devona Ketleru un Tērvetes svītas zivju fosīlijās sastopamās patoloģijas. Tika caurskatīts lauka darbos 2018. gadā iegūtais un LU Ģeoloģijas muzeja krājumā esošais paleontoloģiskais materiālu no Tērvetes svītas, kā arī veikta paleontoloģiskā 2019. gadā iegūtā materiāla no Ketleru svītas preparēšana. Tika veikta patoloģisko paraugu atlase un klasificēšana; detalizēti pētītas daivspurzivju un bruņuzivju zvīņas un bruņu plātnes ar patoloģiju pazīmēm. Noteiktie bojājumi aprakstīti, veikta mikrofotogrāfiju un makrofotogrāfiju uzņemšana bojājumu atainošanai. Zvīņu un bruņu plātņu histoloģiskā uzbūve tika pētīta plānslīpējumos, vairākiem paraugiem arī datortomogrammās. Atrastas ektoparazītu, endoparazītu, slimību, plēsēju izraisītas patoloģijas, kā arī pēc zivju nāves radušies bojājumi.  Noskaidrots, ka gan Tērvetes svītas nogulumos, gan Ketleru svītas nogulumos sastopamo zivju fosīliju patoloģijās nav novērojamas būtiskas atšķirības. Tāpat noskaidrots, ka ektoparazītu darbības pēdas gan bruņuzivīs, gan daivspurzivīs morfoloģiski neatšķiras, kas ļauj secināt, ka abu grupu zivīs parazitēja tie paši organismi. Gan Ketleru svītas materiālā, gan Tērvetes svītas fosīlajā materiālā atrasti līdzīgi parazītisko organismu bojājumi, kas ļauj secināt, ka zivju parazītiskie organismi no Ketleru laikaposma līdz Tērvetes laikaposmam ir ļoti maz mainījušies.",0
50,Ainavu plānošanas normatīvie ietvari un prakses Latvijā,"Maģistra darba “Ainavu plānošanas normatīvie ietvari un prakses Latvijā” mērķis ir apzināt ainavu plānošanai Latvijas teritorijas attīstības plānošanas sistēmas ietvarā raksturīgas iezīmes, lai pamatojoties uz tām izstrādātu priekšlikumus ainavu plānošanas pilnveidošanai. Ainavu plānošanas raksturīgās iezīmes ir identificētas veicot ainavu plānošanas aspektu izvērtējumu visu pašvaldību teritorijas attīstības plānošanas dokumentos, kā arī vērtējot divu pašvaldību, Babītes un Grobiņas novada, ainavu tematiskajos plānos izvirzīto rekomendāciju un uzdevumu integrāciju novada saistošajos dokumentos, kā arī to faktisko īstenošanu. Ainavu plānošanas pilnveidošanas priekšlikumi ir sniegti rīcībām katrā teritorijas attīstības plānošanas līmenī.  Atslēgvārdi: ainavu plānošana, teritorijas plānošana, plānošanas dokumenti, tematiskais plānojums, dokumentu analīze.",0
51,Vides pārvaldības problēmu analīze ekotūrisma maršrutos: Ilūkstes novada piemērs,"Maģistra darbā tika veikta Ilūkstes novada ekotūrisma maršrutu vides pārvaldības problēmu analīze. Šobrīd novadā ir četri ekotūrisma posmi – dabas parks „Dvietes paliene”, dabas liegums „Pilskalnes Siguldiņa”, dabas taka „Akmeņupe” un Bebrenes muižas parks. Ņemot vērtā izmaiņas, kas skars Ilūkstes novadu reformas rezultātā, darba mērķis ir  noteikt šobrīd pastāvošās problēmas vides pārvaldībā, izpētot teritoriālos plānojumus, apsekojot teritoriju dabā un pēc anketēšanas rezultātiem analizējot vietējo iedzīvotāju viedokli par ekotūrisma maršrutiem. Konstatēts, ka ekotūrisma maršrutos no vides pārvaldības sektoriem visaugstāk respondenti novērtēja videi draudzīgu pārvietošanos, bet  viszemāk tika novērtēta bioloģisko produktu aprite. Gan respondentu atbildes, gan teritorijas apsekošanās gaitā iegūtie novērojumi liecina, ka ekotūrisma maršrutos būtiskākie uzlabojumi nepieciešami atkritumu apsaimniekošanā, kā arī bioloģisko produktu aprites nodrošināšanā.",0
52,Priekšlikumi mājokļu politikai Rīgas plānošanas reģionā,"Mājoklis jeb dzīves telpa pieder pie pamatvajadzībām, tāpēc tas ir nepieciešams ik vienam, kas dzīvo šajā pasaulē (Maslow 1943). Šobrīd viens no aktuālākajiem jautājumiem ir mājokļu politikā ir mājokļu pieejamības nodrošināšana dažādām sabiedrības grupām, kas vienlīdz ir šķērslis darbinieku mobilitātei un speciālistu piesaistīšanai reģionos. Maģistra darbā “Priekšlikumi mājokļa politikai Rīgas plānošanas reģionā” tiek izvērtēta literatūra par pētāmo tēmu, apkopota informācija par līdzšinējo pieredzi mājokļu politikas jomā Latvijā un pasaulē, padziļināti izvērtēti šī brīža mājokļu politikas elementi, kā arī apkopota informācija par mājokļu teritoriju veidiem Rīgas plānošanas reģionā.  Balstoties uz teorētiskajām zināšanām un autores veikto pētījumu, darbā izstrādāti priekšlikumi mājokļu politikas attīstībai, kā arī izteikti secinājumi par esošo politikas ietvaru – secināt, ka mājokļu politikas īstenošanai, ir nozīmīga sadarbība starp valsts, reģionālajām un  pašvaldību institūcijām, kas nodrošina tiesības uz mājokli.",0
53,Sarūkošu pilsētu plānošana: Daugavpils piemērs,"Maģistra darba tēma ir Sarūkošu pilsētu plānošana: Daugavpils piemērs. Kopš 1992.gada iedzīvotāju skaits Daugavpilī ir samazinājies par 35,3% jeb 45015 iedzīvotājiem. Tādās Latvijas pilsētās kā Rīga, Liepāja, kas ir atzīmētas Sarūkošu pilsētu atlantā, ir veikti pētījumi par sarukšanas cēloņiem, attīstības prognozēm, sarukšanas ietekmi un sarukšanas noturības avotiem, bet Latvijas Republikas otrajā lielākajā pilsētā, kas ir nozīmīgs sociāli ekonomiskās attīstības centrs pie Latvijas austrumu robežas šādi pētījumi nav veikti. Līdz ar to darba mērķis ir izstrādāt priekšlikumus Daugavpils pilsētai, balstoties uz Eiropas un pasaules labās prakses piemēriem un sociālekonomiskajiem procesiem. Darbs izstrādāts trīs daļās: ievaddaļā veidots teorētiskais ietvars un apzināta sarūkošu pilsētu risinājumu pieredze. Darba pētījuma daļā raksturota Daugavpils pilsētas situācija, tendences un attīstības plānošanas ietvars, kā arī veikti Centra un Jaunbūves apkaimes apsekojumi. Pētījuma rezultātu daļā izstrādāti priekšlikumi Daugavpils pilsētas attīstības nostādnēm un secināts, Daugavpils ir sarūkoša pilsēta, līdz ar to sarukšanas fakts ir jāņem vērā izstrādājot pilsētas attīstības plānošanas dokumentus. Autore secina, ka šajos dokumentos šobrīd ir minētas pasaulē sarūkošu pilsētu pieejas sarukšanas pārvaldībai, bet vienlaicīgi ir iekļautas arī “augošu” pilsētu tendences.",0
54,Mono industriālie pilsētciemati: Latvijas gadījuma izpēte,"Maģistra darbs “Mono industriālie pilsētciemati: Latvijas gadījuma izpēte” apskata iepriekš maz pētītu plānoto mono industriālo pilsētciematu tēmu Latvijā.  Maģistra darbā tiek apskatīta un analizēta literatūra par plānoto apdzīvojumu, kā arī mono industriālo aspektu, tāpat arī sociālisma kontekstu un telpiskās plānošanas pieeju Padomju Latvijā un mono industriālais apdzīvojums citās valstīs. Tiek analizēta pilsētciematu piesaiste industrijai, kā arī padziļināti apskatīta četru pilsētciematu, kas atspoguļo dažādus laikposmus, telpiskā struktūra un sociālais profils. Galvenās maģistra darbā izmantotās metodes iekļauj literatūras apskatu un analīzi, mono industriālo pilsētciematu apzināšanu, kā arī četru pilsētciematu – Brocēni, Seda, Vangaži, Kuprava – telpiskās struktūras analīzi, sociālo profilu un daļēji strukturētas intervijas ar pilsētciematu iedzīvotājiem.",0
55,Darba svārstmigrācija un sabiedriskā transporta nodrošinājums pasažieru vērtējumā Pārdaugavā,"Maģistra darbā “Darba svārstmigrācija un sabiedriskā transporta nodrošinājums pasažieru vērtējumā Pārdaugavā” analizēta strādājošo ikdienas pārvietošanās no dzīvesvietas uz darbu un sabiedriskā transporta nodrošinājums, un pakalpojumu kvalitāte. Sabiedriskā transporta izmantošana darba svārstmigrācijā un pasažieru labsajūta jeb svārstmigrācijas kvalitāte līdz šim Latvijā un Rīgā ir maz pētīta. Svārstmigrācijas struktūras izpētei Pārdaugavas apkaimēs izmantoti Centrālās statistikas pārvaldes apkopotie dati par nodarbināto pārvietošanos, bet sabiedriskā transporta nodrošinājuma vērtējumam izmantoti maģistra darba ietvaros veiktas pasažieru aptaujas rezultāti. Pētījums atklāj, ka vairums Pārdaugavas iedzīvotāju dodas darba gaitās uz Rīgas pilsētas centra apkaimēm. Pasažieru aptauja atklāj, ka sabiedriskā transporta nodrošinājumu un pakalpojumu kvalitāti Pārdaugavas iedzīvotāji novērtējuši kā labu.",0
56,Indija kā Latvijas ceļotāju galamērķis: tūrisma kultūrģeogrāfiskie aspekti,"Maģistra darbā “Indija kā Latvijas ceļotāju galamērķis: tūrisma kultūrģeogrāfiskie aspekti” ir analizētas, aprakstītas, interpretētas un izvērtētas Indijas kā tūrisma galamērķa tēla reprezentācijas.  Darba mērķis ir izvērtēt Indiju kā Latvijas ceļotāju tūrisma galamērķi kultūrģeogrāfiskajā perspektīvā. Pētījums balstās uz kvalitatīvajām un kvantitatīvajām izpētes metodēm: tūrisma mediju kontentanalīzē iegūti dati par Indijas apmeklētākajām vietām un tēla reprezentācijām, līdzdalības novērojumos viena ceļojuma ietvaros interpretētas un aprakstītas tūrista un apmeklētās vietas saikņotās attiecības un dažādie tūrista skatieni, viena tūrisma operatora Indijas ceļojumu piedāvājumu analīze ilgākā laika posmā, anketēšanas dati ar atslēgas vārdiem un tūristu viedokļiem pirms un pēc ceļojuma. Tika secināts, ka ceļojuma motivācijā dominē izziņas interese, Indijas kā tūrisma galamērķa tēls ir daudzveidīgs, kontrastiem bagāts, akcentējot kultūrģeogrāfijas sakrālos aspektus, un ceļojuma laikā gūtā pieredze ir mainījusi tūristu izteiktos viedokļus un perspektīvas, un dalībnieki saglabā pozitīvu attieksmi pret Indiju kā tūrisma vietu.",0
57,Veselības aprūpes atkritumi un to apsaimniekošana Latvijā,"Maģistra darbā pētīta veselības aprūpes atkritumu apsaimniekošanas sistēma Latvijā un analizēta statistika un apsaimniekošanas metodes un potenciāls Eiropas Savienības mērķa īstenošanai par poligonos noglabājamā atkritumu daudzuma samazināšanu līdz 10 % 2035.gadā, lai sekmētu ekonomiski vērtīgo atkritumu materiālu reģenerāciju atbilstoši atkritumu apsaimniekošanas hierarhijai. Pētījuma ietvaros veikta akadēmiskās un speciālās literatūras un normatīvo aktu apskats veselības aprūpes atkritumu apsaimniekošanas jomā, apkopota informācija par veselības aprūpes atkritumu saimniecību un statistikas rādītājiem Latvijā, identificējot galvenās veselības atkritumu plūsmas, to sastāvu un lietotās apstrādes metodes un pārstrādes veidus. Veikta iegūtās informācijas analīze un novērtējums par iespējām efektīvai veselības aprūpes atkritumu apsaimniekošanas attīstībai, kas vērsta uz Eiropas Savienības izvirzīto mērķu apsaimniekošanā sasniegšanu par atkritumu daudzuma samazināšanu, reģenerācijas iespējām un poligonos apglabājamo atkritumu daudzuma samazināšanas iespējām.",0
58,Priežu lāna zemsedzes veģetācijas uzskaites metodes analīze ilgtermiņa ekoloģisko pētījumu parauglaukumā,"Maģistra darba pētījumā ir apkopoti un izanalizēti  dati par zemsedzes veģetācijas sugu uzskaiti vecā priežu audzē pie Mazsalacas. Uzskaiti 1994, 1996 un  2006. gadā veica Latvijas Universitātes Bioloģijas institūts. Galvenais darba mērķis ir noskaidrot, vai šāda zemsedzes veģetācijas sugu uzskaite ir izmantojama meža ekosistēmas ilgtermiņa pētījumos. Darbā izveidojot sugu sastopamības grafisko attēlojumu, kā arī sugu skaita  un projektīvā seguma izmaiņu novērtējumu, var skaidri novērot visu šo parametru mainību no 1994. gada līdz 2006. gadam.",0
59,Iespējamie virzītājspēki vēja parku akceptēšanai un sociāli iekļaujošai izmantošanai Latvijā,"Lai gan Latvijas rādītāji atjaunojamo energoresursu izmantošanā enerģijas ražošanai ir vieni no labākajiem Eiropas Savienībā (ES), ierindojot Latviju šajā kategorijā trešajā vietā starp ES valstīm, vēja enerģijas devums šajā nopelnā ir nebūtisks, kā arī jaunākie centieni šo situāciju mainīt ir rezultējušies ar aktīvu iedzīvotāju pretestību un vēja parka ieceres noraidījumu no pašvaldības puses. Maģistra darba ietvaros autore ir pētījusi citu valstu labās prakses piemērus vēja enerģijas akceptējamības veicināšanā; WinWind projekta ietvaros ar vēja nozari saistītu ieinteresēto pušu (stakeholder) lokā identificējusi iniciatīvas un rīcības, kas stimulētu kopienas vēja parku izveidi Latvijā; ar aptaujas palīdzību apzinājusi iedzīvotāju viedokli par vēja enerģijas vēlamo attīstību Latvijā un tās akceptēšanas virzītājspēkiem, kā arī ar interviju palīdzību noskaidrojusi Latvijas aktuālo VES parku attīstītāju viedokli par patreizējiem šķēršļiem vēja enerģijas veiksmīgai attīstībai Latvijā, nepieciešamajiem atbalsta instrumentiem un dialoga kvalitāti ar vietējo sabiedrību un pašvaldību. Ņemot vērā iegūtos rezultātus un secinājumus, darbā ir ietvertas rekomendācijas Latvijas politikas veidotājiem un VES parku attīstītājiem, lai veicinātu vēja enerģijas akceptēšanu un sociāli iekļaujošu izmantošanu Latvijā.",0
60,Augstskolu kampusu plānošana pilsētvidē: Rīgas Stradiņa universitātes piemērs,"Izcilas augstskolas un universitātes tiek uztvertas kā īpašas, no pilsētvides atšķirīgas vietas, mazāk kā pats izglītības un pētniecības process. Augstskolas fiziskā forma savu īpašo statusu apliecina ar gadsimtiem senām ēkām un jaunām būvēm pilsētvidē. Augstskolas telpas zināšanu nodošanas misija, tradīcijas, vērtības un atklājumi ir svarīgi arī mūsdienās. Maģistra darbā pētīti augstāko izglītības iestāžu apbūvētas vides – kampusa galveno pamatelementi – darbības, kas tajā notiek vai ir paredzēta, fiziskā forma un nozīme. Lai nodrošinātu zināšanu un izziņas procesu nepārtrauktību arī turpmāk, AII fiziskā forma nepārtraukti tiek mainīta un adaptēta 21. gadsimta nepieciešamībai – izglītība, pētniecība un zināšanu komercializācija. Šo pienesumu sabiedrībai AII realizē arī savā kampusā, kas pētāms un uztverams kā daļa no pilsētvides.  Darba ietvarā, teorētiskā pamatojuma un salīdzinošā pētījuma rezultātā ir izstrādāti priekšlikumi Rīgas Stradiņa universitātes kampusa attīstībai Pārdaugavā, Rīgā.",0
61,Meža apsaimniekošanas režīmu ietekme uz meža sukcesijas gaitu Gaujas nacionālā parka teritorijā laika posmā no 2020. līdz 2520. gadam,"Maģistra darbs veltīts Gaujas nacionālā parka meža sukcesijas procesa izpētei nākamo 500 gadu periodā, ņemot vērā atšķirīgus apsaimniekošanas režīmu scenārijus. Meža sukcesijas modelēšana veikta ar LANDIS II meža simulācijas modeli, kas pirmo reizi Latvijā aprobēts un šī darba ietvaros validēts. Iegūtie simulācijas rezultāti analizēti Fragstats modeļos, secinot, ka apses, blīgznas un baltalkšņa sastopamība ainavā ir atkarīga no traucējuma klātesamības, savukārt egle mazina citu sugu izplatību. Pašreiz esošā koku sugu sabiedrība ir seriāla sabiedrība un tā vērtējama kā ekoloģiski nestabila, tā nepārtraukti mainās noteiktās attīstības trajektorijās, tiecoties sasniegt egles monodominantu audzi kā klimaksa sabiedrību. Līdz ar to dabiskošanās process samazina koku sugu daudzveidību, turpretim mežsaimnieciskā darbība palielina koku sugu skaitu un daudzveidību, kas ir seriālo sabiedrību indikators. Secināts, ka tagadnes nosacījumi Gaujas nacionālajā parkā dabas lieguma zonā ir efektīvi, lai veicinātu meža ainavas dabiskošanos, turpretim Gaujas nacionālā parka stingrā režīma zonā tie nav efektīvi, lai nodrošinātu dabiskošanās procesus.",0
62,Iedzīvotāju novecošanās tendences Latvijas novados,"Grūbe, G. „Iedzīvotāju novecošanās tendences Latvijas novados” Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte, 95 lpp.  Latvijā jau ilgstoši novērojamas būtiskas iedzīvotāju skaita izmaiņas. Sistemātiska iedzīvotāju skaita samazināšanās gan dabiskās kustības rezultātā, gan migrācijas, gan arī iedzīvotāju straujas novecošanās rezultātā būtiski ietekmē ekonomisko izaugsmi, valsts finanses kā arī nodarbinātību. Iedzīvotāju novecošanās procesā vecāka gadagājuma indivīdi kļūst par proporcionāli lielāko daļu no kopējā iedzīvotāju skaita, kas ir viens no svarīgākajiem mūsdienu demogrāfiskajiem procesiem. Paredzams, ka tuvākajā nākotnē praktiski visas valstis saskarsies ar iedzīvotāju novecošanos, tomēr tas notiks dažādos līmeņos un laika posmos. Arī Latvijā novērojamas būtiskas iedzīvotāju vecuma struktūras izmaiņas, kā rezultātā darbspējīgo iedzīvotāju skaits samazinās, savukārt, pensionāru īpatsvars pieaug. Šādas tendences nākotnē būtiski ietekmēs ne tikai ekonomisko un politisko, bet arī kopējo reģionu un valsts attīstību, jo vecāka gadagājuma cilvēku aprūpei nepieciešami papildus izdevumi valsts pensijām kā arī veselības aprūpei.  Maģistra darba mērķis bija izvērtēt iedzīvotāju novecošanās tendences Latvijas novados. Mērķa sasniegšanai tika apkopota līdzšinējo pētījumu pieredze par iedzīvotāju novecošanās tendencēm, to izpausmēm un radītajām sekām pasaulē un Latvijā, kā arī veikta statistikā datu analīze un novērtētas iedzīvotāju novecošanās procesa telpiskās atšķirības, balstoties uz kartogrāfiskā materiāla izveidi. Iegūtie rezultāti norāda, ka būtiska nākotnes problēma būs ne tikai iedzīvotāju skaita samazināšanās, bet arī tā radītās sekas – darbaspēka deficīts vai darbaspēka mazāka pieejamība, kas jau rada un izraisīs vēl lielāku ietekmi uz Latvijas ekonomiku. Maģistra darbs sastāv no 94 lapaspusēm, 17 attēliem, 10 tabulām un 13 pielikumiem.",0
63,Stāvparku izvietošanas telpiskie risinājumi Rīgā,"Transporta emisijas ir viens no galvenajiem gaisa piesārņotājiem Rīgā, līdz ar to gaisa kvalitātes normatīvi katru gadu tiek pārsniegti. Lai to risinātu, pilsētās tiek pielietoti vairāki satiksmes plūsmas optimizācijas instrumenti. Viens no Eiropā bieži izmantotiem instrumentiem ir stāvparku būvēšana pie pilsētas robežām. Diemžēl Rīgā jau vairākus gadus plānos esošā stāvparku sistēmas izveide netiek īstenota un sastrēgumu problēma un slikta gaisa kvalitāte paliek aizvien aktuāla. Maģistra darba mērķis ir novērtēt Rīgas attīstības plānošanas dokumentos esošo stāvparku izvietojumu un izstrādāt priekšlikumus to izvietošanai Rīgā. Pētījumā secināts, ka no Rīgas attīstības plānojumos plānotajiem 27 stāvparkiem, 21 neatbilst galvenajiem stāvparku atrašanas vietu nosacījumiem – tie atrodas pārāk tuvu pilsētas centram, tiem nav pietiekami laba sabiedriskā transporta savienojuma, vai arī tie atrodas pārāk blīvi apdzīvotās vietās, tālu no iebrauktuvēm pilsētā, kā arī pilsētā ir vērojams sabiedriskā transporta joslu trūkums, kas ievērojami samazina plānoto stāvparku potenciālus ieguvumus. Stāvparku plānošana Rīgā vēl ir nepilnīga, taču ir novērojamas pozitīvas attīstības tendences, kuras kavē Rīgas domes departamentu un citu institūciju nepietiekamā sadarbība stāvparku ieviešanā. Pētījuma rezultāti tiek balstīti uz anketēšanas rezultātiem, intervijām ar ekspertiem, teritorijas attīstības plānošanas dokumentu un stāvparku attīstības plāna analīzi.",0
64,Zemes lietojums  mazā ērgļa dzīvotnēs agrovides pasākumu izstrādes kontekstā,"Maģistra darba mērķis ir veikt zemes lietojuma veidu izpēti mazā ērgļa dzīvotnēs agrovides pasākumu izstrādes kontekstā. Darba ietvaros veikta sugas ekoloģijas teorētiska izpēte, kā arī aplūkota dabas aizsardzības sistēma Latvijā un agrovides pasākumi Kopējās lauksaimniecības politikas kontekstā. Pētījuma veikšanai, kombinējot aktuālos ģeotelpiskos datus no valsts un nevalstisko organizāciju datubāzēm, tika izveidota sugas dzīvotņu izpētei atbilstoša ģeotelpiskā zemes lietojuma veidu datubāze. Iegūtie rezultāti tika analīzēti izmantojot aprakstošās statistikas metodi.  Pētījuma rezultāti liecina, ka agrovides pasākumi ir piemērojami sekojošiem ar zemes lietojumu saistītiem mazā ērgļa dzīvotni raksturojošiem faktoriem – lauksaimniecības kultūru daudzveidība, ilggadīgo zālāju/bioloģiski vērtīgo zālāju īpatsvars un lauksaimniecībā izmantojamo zemju īpatsvars. Pamatojoties uz rezultātiem, izstrādāti priekšlikumi agrovides pasākumu ieviešanai mazā ērgļa sugas aizsardzības plāna kontekstā.",0
65,Teritorijas sarukšanas procesi un pārvaldība: Kokneses novada piemērs,"Pasaulē vairāk tiek pētīta pilsētu sarukšana, tomēr arvien vairāk pētījumi tiek veikti arī par reģionu sarukšanu, ko ietekmē dažādi sociālekonomiskie procesi urbānās un lauku teritorijās. Sarukšanas procesi notiek dažādos Eiropas reģionos un tiek meklēti jauni risinājumi sarukšanas pārvaldībai. Kopš 2009.gada iedzīvotāju skaits Kokneses novadā ir samazinājies par 12,5% jeb 719 iedzīvotājiem, Latvijā kopējais iedzīvotāju skaits samazinājies par 11,2%. Līdz ar to darba mērķis tika izvirzīts izstrādāt priekšlikumus teritorijas sarukšanas pārvaldībai Kokneses novadā un Latvijā, ņemot vērā sociālekonomiskos procesus Kokneses novadā un labās prakses piemērus Eiropā. Pētījuma ietvaros tika analizēta Eiropas valstu pieredze sarukšanas pārvaldībā, sekundārie dati un pārvaldības prakse Kokneses novadā. Pamatojoties uz iegūto informāciju, tika izstrādāti priekšlikumi Kokneses novada pārvaldībai. Pētījuma rezultātā secināts, ka analizētie dati neparāda konkrētas tendences, līdz ar to ir nepieciešams veikt datu monitoringu un padziļinātāku pētījumu par sarukšanas procesiem Kokneses novadā arī turpmāk. Plānošanas dokumentos tika konstatētas nepilnības, kas varētu ietekmēt teritorijas attīstību, līdz ar to tiek ieteikti risinājumi to aktualizēšanai.",0
66,"Risinājumi plūdu risku mazināšanai Trīsciemā, Rīgā","Darba mērķis ir plūdu drošas attīstības iespējas nodrošināšana Trīsciema apkaimes teritorijā. Trīsciems ir viena no Rīgas astoņām applūstošajām teritorijām. Lai identificētu racionālākos plūdu riska mazināšanas risinājumus Trīsciema teritorijai, šī darba ietvaros ir sastrukturēti literatūrā visbiežāk minētie plūdu riska mazināšanas risinājumi, kuru piemērotība Trīsciemam izvērtēta, balstoties uz darba ietvaros definētiem kvalitatīva rakstura kritērijiem.  Darbā ir identificēts viens pretplūdu risinājums, kurš uzskatāms par alternatīvu Rīgas pilsētas plūdu riska pārvaldības plāna pretplūdu aizsargbūvju izvietojuma variantiem, bet jaunās apbūves pielāgošanai plūdiem Trīsciema teritorijā ir izmantojama apbūves veidošana uz uzbērumiem. Papildus darba ietvaros norādīts uz nepieciešamām izmaiņām LR normatīvajā regulējumā, kas šobrīd nemotivē rēķināties ar applūstošo zonu mainību klimata pārmaiņu ietekmē. Pētnieciskais plānošanas projekts satur rakstisko daļu uz 108 lapaspusēm, 54 attēlus, 10 tabulas un 14 pielikumus.",0
67,Atvērto datu izmantošanas iespējas sabiedrības līdzdalības veidošanā Mārupes novadā,"Informācija ir vērtējama, kā viens no vērtīgākajiem resursiem. Atvērtie dati — brīvas pieejas informācija — tieši pēdējos gados sāk iegūt atpazīstamību un atzinumu tā pasaules, tā Latvijas mērogā. Līdztekus norisinās arī Atvērtas pārvaldības koncepta attīstība, kas tiešā mērā ir saistīta ar atvērtajiem datiem. Sabiedrībā ir jāveicina interese piedalīties teritorijas attīstības plānošanas procesos, kas norisinās valstī, novadā un vietējā apkaimē, it īpaši teritorijas attīstības plānošanas procesos. Brīva pieeja pie anonīmiem un nesensitīviem pašvaldības turējumā esošiem datiem ļautu sabiedrībai izprast situāciju un paust savu viedokli, un piedalīties aktuālo jautājumu risināšanā.  Lai novērtētu atvērto datu izmantošanas iespējas sabiedrības līdzdalības veidošanā pašvaldībā, darba autors izstrādāja priekšlikumu kopumu, kurā, balstoties uz Mārupes novada piemēru un veikto pašvaldības datu inventarizāciju, sniedz rekomendācijas atvērto datu izmantošanas iespējām, kuru var pielietot jebkura cita pašvaldība. Tādā veidā padarot teritorijas attīstības plānošanas procesu saprotamāku un raisot mūsdienu cilvēkam interesi iesaistīties savas pašvaldības, sava novada pārvaldē — telpiskās attīstības plānošanas procesos.",0
68,Baltijas jūras ledus apstākļu ietekme uz gaisa temperatūras raksturu un diennakts svārstību amplitūdu Ventspils apkārtnē,"Bakalaura darba tēma ir “Baltijas jūras ledus apstākļu ietekme uz gaisa temperatūras raksturu un diennakts svārstību amplitūdu Ventspils apkārtnē”. Darba gaitā tika ievākti un analizēti dati par maksimālajām un minimālajām diennakts gaisa temperatūrām un to amplitūdām no Ventspils, Daugavpils un Alūksnes novērojumu stacijām gada aukstajā periodā (XI-IV). Tika apskatītas sakarības starp Baltijas jūras ledus stāvokli un gaisa temperatūrām Ventspils novērojumu stacijā. Ventspils ir piekrastes novērojumu stacija, bet Daugavpils un Alūksne  - kontinentālas novērojumu stacijas. Ventspils diennakts maksimālās, minimālās gaisa temperatūras un to amplitūdas tika salīdzinātas ar Daugavpils un Alūksnes novērojumu staciju diennakts maksimālajām, minimālajām gaisa temperatūrām un to amplitūdām. Tas tika veikts, lai noskaidrotu vai Baltijas jūras aizsalšana padara diennakts maksimālās, minimālās gaisa temperatūras un to amplitūdas līdzīgākas kontinentālām novērojumu stacijām – Daugavpilij un Alūksnei. Bakalaura darba mērķis ir noskaidrot kā un cik lielā mērā Baltijas jūras aizsalšana ietekmē gaisa temperatūras raksturu un diennakts svārstību amplitūdu Ventspils apkārtnē.",0
69,Jūrkalnes stāvkrasta augsnes un to veidošanos ietekmējošie faktori,"Podzolēšanās process ir viens no dominējošajiem augsnes veidošanās procesiem Latvijā. Jūrkalnes stāvkrastā šim procesam pat nelielā teritorijā ir ļoti atšķirīgas izpausmes, kas atspoguļojas neviendabīgos augsnes horizontos. Šī iemesla dēļ relatīvi nelielā teritorijā atbilstoši WRB2014 augsnes klasifikācijai ir liela augsnes grupu daudzveidība. Šobrīd ir pieejama pretrunīga informācija par faktoriem, kas nosaka minēto daudzveidību, tādēļ bakalaura darba mērķis ir noskaidrot vides faktoru nozīmi augsnes veidošanās procesā Jūrkalnes stāvkrastā. Bakalaura darbā tiek pētīta vēsturiskā zemes lietošanas veida maiņa un tā ietekme uz augsnes ķīmiskajām un morfoloģiskajām īpašībām, kā arī podzolēšanās procesu un tā izpausmes atšķirībām smilšainos nogulumos, aprakstot un analizējot Jūrkalnes stāvkrastā ievākto 5 griezumu augšņu paraugu ķīmisko analīžu rezultātus. Pētījums parāda, ka līdumu zemkopības rezultātā uguns ir netieši izraisījusi augsnes eroziju, kā rezultātā vietām ir iznīcināts E horizonts, un augsnē ir samazināts C un N saturs. E horizonta neviendabība norāda arī uz papildus notiekošu laterālo podzolēšanos. Noskaidrots, ka vēsturiski podzolēšanās ir bijis dominējošais augsnes veidošanās process, kas šobrīd sakarā ar uznesto eolo materiālu ir palēninājies.",0
70,Darba un mācību svārstmigrācija uz Rīgu dzelzceļa pasažieru vērtējumā,"Bakalaura darbā “Darba un mācību svārstmigrācija uz Rīgu dzelzceļa pasažieru vērtējumā” pētīta svārstmigrācijas un dzelzceļa pakalpojumu kvalitāte pasažieru vērtējumā. Dzelzceļš ir nozīmīgs sabiedriskā transporta vieds darba un mācību svārstmigrācijā uz Rīgu. Savukārt pasažieru labsajūta un dzelzceļa pakalpojumu kvalitāte Latvijā nav plaši pētīta. Darbā aplūkoti iedzīvotāju mobilitātes un svārstmigrācijas teorētiskie aspekti, kā arī apkopoti pieejamie statistikas dati un veikta pasažieru aptauja. Pētījums atklāj, ka dzelzceļa pasažieri svārstmigrācijā uz Rīgu visaugstāk vērtē personāla darbu un personisko drošību brauciena laikā. Viszemākais vērtējums ir brauciena komfortam un staciju infrastruktūrai. Darbu veido ievads, 6 nodaļas, secinājumi, izmantotās literatūras saraksts un viens pielikums. Teksta kopējais apjoms ir 54 lapaspuses.",0
71,"Apraktās ielejas trīsdimensionāla modeļa izveide, izmantojot gravitācijas mērījumus","Bakalaura darba “Apraktās ielejas trīsdimensionālā modeļa izveide, izmantojot gravitācijas mērījumus”, mērķis ir lokalizēt apraktās ielejas morfoloģiskās īpašības, veidojot trīsdimensionālu un divdimensionālus modeļus, veikt interpretāciju par tās ģenēzi, izmantojot gravitācijas lauka mērīšanas metodes. Pētījuma ietvaros veikti gravitācijas mērīšanas darbi, faktiskā materiāla apkopošana, laboratorijas darbi un kamerālie darbi. Rezultātā tika izveidots trīsdimensionāls un divdimensionāli modeļi no gravitācijas anomālijām. Pētījumā iegūtie rezultāti norāda, ka korelējot urbumu datus ar gravitācijas mērīšanas metodi ir iespējams noteikt apraktās ielejas morfoloģiju.",0
72,Tūrisma sezonalitāte Jūrmalā: mazas viesnīcas piemērā,"Bakalaura darbs “Tūrisma sezonalitāte Jūrmalā: mazas viesnīcas piemērā” ir balstīts sezonalitātes izpētē un ietekmē uz tūrisma nozari. Darbā detalizēti tiek aprakstīts kā tūrismu ietekmē sezonalitāte un tās saistība ar citiem faktoriem. Pētījuma mērķis ir izvērtēt sezonalitātes ietekmi uz tūrisma nozari Jūrmalā, balstoties uz konkretas mazās viesnīcas apmeklētāju dinamikas datu analīzi laika periodā no 2010. līdz 2019. gadam.  Zinātniskā literatūras analīzes rezultātā tiek aprakstīta sezonalitātes teorētiskā puse un tās ietekme uz viesnīcu, restorānu, u.c. tūrisma nozaru darbību, kūrortpilsētas piemērā - vasaras un ziemas sezonās. Pētījuma tēma tiek izvērsta Latvijas tūrisma vēstures kontektā un attīstībā, kā arī aktuālo notikumu ietekme uz tūrisma nozari pasaulē kopumā, kas rosina jaunus pētniecības jautājumus un iespējamos risinājumus.",0
73,Devona Stipinu svītas dolomītu fācijas un veidošanās apstākļi,"Bakalaura darba mērķis ir veikt Stipinu svītas nogulumiežu fāciju analīzi un sedimentācijas apstākļu interpretāciju, pamatojoties uz lauka darbiem un apskatīto literatūru. Pētījuma ietvaros ir dokumentēti 10 atsegumi, kuri atrodas Kurzemē un Zemgalē. Nogulumiežu fāciju nodalīšana tika balstīta uz lauku darbos veiktajiem mērījumiem un to pēcapstrādi. Darba rezultātā ir nodalītas 10 fācijas un 2 fāciju asociācijas – vidējā līdz augšējā plūdmaiņu zona ar mālaini karbonātisko nogulu sedimentāciju, kā arī apakšējā plūdmaiņu zona līdz atklātam šelfam ar karbonātu sedimentāciju.",0
74,"Sabiedrības izpratne un nostāja atjaunīgo enerģijas resursu jomā Latvijā""","Mūsdienās pieeja dabas resursu izmantošanai pakāpeniski mainās ar mērķi nodrošināt mazāku ietekmi uz vidi un ilgtspējīgu attīstību. Kā visperspektīvākie enerģijas ieguves resursi, kuri mazāk veicina klimata pārmaiņas, ir atjaunīgie energoresursi. Dabas resursu izmantošanas iespējas ietekmē ne tikai ekonomiskaie un vides faktori, bet arī sabiedrība nostāja.   Bakalaura darba mērķis ir izprast, kas ietekmē sabiedrības viedokli par atjaunīgo energoresursu lietošanu un vai tas ir saistīts zināšanām konkrētajā jomā, kas tiek īstenots ar literatūras apkopojumu, kā arī veicot sabiedrības aptaujāšanu ar anketu palīdzību.  Aptauju rezultāti pārliecinoši neparādīja tiešu sakarību starp  sabiedrības zināšanu līmeni  atjaunīgo resursu jomā un viedokli par to ieviešanas nepieciešamību. Konstatēts, ka jaunākaie respondenti vairāk atbalstīja atjaunīgo resursu izmantošanu.",0
75,Devona Daugavas svītas dolomītu litoloģiski rūpnieciskie tipi atradnēs Rīgas apkārtnē,"Bakalaura darbā “Devona Daugavas svītas litoloģiski rūpnieciskie tipi atradnēs Rīgas apkārtnē” ir raksturota Daugavas svītas dolomītu uzbūve ģeoloģiskajā griezumā, dolomītu veidu izplatības likumsakarības 5 dolomīta atradnēs Rīgas apkārtnē un Doles salas dolomīta atsegumā, kā arī nodalīti dolomītu litoloģiski rūpnieciskie tipi. Pētījuma ietvaros veikti lauka darbi, kuros veikta atseguma sienu dokumentācija. Pētījuma rezultātā secināts, ka 1. tipa ļoti izturīgie un 2. tipa izturīgie dolomīti ir visplašāk pārstāvēti Tūrkalnes, Kranciema un Kalnciema atradnēs.",0
76,Virszemes ūdeņu sastāva raksturojums meža meliorācijas sistēmās uz kūdras augsnēm: Kalsnavas piemērs,"Biogēno elementu palielinātās koncentrācijas ūdensobjektos ir galvenais eitrofikācijas cēlonis. Lielākoties tie ūdensobjektos nonāk no lauksaimniecības zemēm, taču meža teritorijas aizņem ~52 % no Latvijas teritorijas, tādēļ būtiski novērtēt to ietekmi uz virszemes ūdeņu sastāvu. Meža meliorācijas sistēmu (MMS) ierīkošana Latvijas apstākļiem atbilstošajos meža tipos būtiski uzlabo kokaudžu ražību, padarot to par neatņemamu mežsaimniecības sastāvdaļu, taču arī intensificē barības vielu izskalošanos. Potenciālo ietekmes novērtēšanai, bakalaura darbā raksturots ūdens sastāvs sešos ģeogrāfiski atdalītos MMS sateces baseinos uz kūdras augsnēm un saistītajā ūdenstilpē – Vesetas upē, kā arī aprēķinātas biogēno elementu izneses. Pētījuma rezultāti liecina par paaugstinātām slāpekļa un tā savienojumu koncentrācijām MMS grāvjos, kā arī to iznesēm.",0
77,Atmosfēras piesārņojuma personificētais monitorings,"Bakalaura darbā “Atmosfēras piesārņojuma personificētais monitorings” apkopota zinātniskā literatūra par atmosfēras piesārņojumu, avotiem, ietekmi uz veselību, raksturota situācija Latvijā. Darba praktiskā daļā veikti cieto daļiņu (PM10, PM2,5), slāpekļa dioksīda un gaistošo organisko savienojumu mērījumi dažādos selektīvi izvēlētos maršrutos laika periodā no 20.02.2020. līdz 29.04.2020. realizējot personificēto monitoringu. Mērījumi veikti izmantojot ar gaisa kvalitātes sensoriem aprīkotu iekārtu – individuālo dozimetru. Iegūtie mērījumi sistematizēti un apstrādāti, lai novērtētu indivīdam uzņemto piesārņojuma dozu.",0
78,Perfluoroktānsulfoskābes (PFOS) un tās atvasinājumu bioakumulācija Latvijas upju baseinu apgabalos,"Bakalaura darbs ,,Perfluoroktānsulfoskābes (PFOS) un tās atvasinājumu bioakumulācija Latvijas upju baseinu apgabalos’’ ar mērķi noteikt PFOS koncentrācijas Baltijas jūras piekrastes asaros Perca fluviatilis, un noskaidrot iespējamo upju pienesi kā PFOS avotu Baltijas jūrā, salīdzinot ar sateces baseinu biotas koncentrācijām.  Darbā ir apkopota informācija par PFOS un tās atvasinājumu īpašībām, pārneses iespējām dabā, akumulēšanos dzīvajos organismos un veikts pasaules pētījumu apskats.  Pētnieciskajā daļā tika iegūtas piekrastes asaru aknu PFOS koncentrācijas, veikta iekšzemes ūdeņu analīze pa upju baseinu apgabaliem un rezultātu salīdzināšana. PFOS un tās atvasinājumi konstatēti visos biotas paraugos – asara aknās jūras piekrastē no 19 līdz 67 ng/g slapjas masas un iekšzemes ūdeņos asara muskulī no 0,15 līdz 1,8 ng/g. Balstoties tikai uz biotas koncentrācijām gan piekrastē, gan saldūdeņos, upju pienese kā PFOS avots nav uzskatāms par noteicošo.",0
79,Piezemes gaisa temperatūras un temperatūras 850 hPa augstumā analīze ekstremāli zemas piezemes gaisa temperatūras situācijās Latvijā,"Bakalaura darbs “Piezemes gaisa temperatūras un temperatūras 850 hPa augstumā analīze ekstremāli zemas piezemes gaisa temperatūras situācijās Latvijā” mērķis ir izvērtēt likumsakarību starp ekstremāli zemu piezemes gaisa temperatūru un atbilstošu gaisa  temperatūru 850 hPa augstumā 5 meteoroloģiskās stacijās – Zosēni, Rīga, Liepāja, Bauska, Daugavpils references periodam no 1989. līdz 2019. gadam.  Darba teorētiskajā daļā apkopota informācija par liela mēroga atmosfēras cirkulācijas ietekmi uz ekstremāli zemas gaisa temperatūras raksturu, tiek apskatīti faktori, kas ietekmē ekstremāli zemas gaisa temperatūru sadalījumu piezemes un troposfēras zemākajos slāņos, kā arī izvērtēta temperatūras lauka 850 hPa augstumā nozīme laikapstākļu identificēšanā.  Atslēgas vārdi: gaisa temperatūra, ekstremālas klimatiskās parādības, meteoroloģija, laikapstākļu prognozēšana.",0
80,Bandavas zemes seno ceļu modelēšana ar ĢIS rīkiem,"Senie ceļi ir bijuši pamata elementi cilvēku attīstībai un civilizāciju esamībai. Jebkurai vēsturiskai sabiedrībai valstij, ciltij, impērijai ir bijuši ceļi. Izņēmums nav arī senās baltu ciltis. Viena no senajām baltu ciltīm ir Kursa ar savām mazajām pavalstiņām/zemēm.  Bakalaura darba mērķis ir rekonstruēt iespējamo seno ceļu tīklu vienā no senās Kursas zemēm – Bandava. Šajā darbā ir izmantota Mazāko ceļu izmaksu metode (turpmāk - LCP), kas ir plaši izmantota citur pasaulē seno ceļu modelēšanai. Darbā ir izmantots Digitālā reljefa modelis ar izšķirtspēju 10x10 m un cita topogrāfiskā informācija. Darba gaitā tika iegūti 5 modelētie ceļu tīkli, kuri tika veidoti pēc dažādiem kritērijiem. Rezultāti tika salīdzināti ar visiespējamāk senākajām ceļu kartēm Kurzemes ietvaros.  Rezultāti parādīja, ka modelētiem ceļiem ir kopīgas tendences, bet atšķirības starp ceļu izvietojumu paliek lielākas, kad tiek modelēti ceļi ar lielām distancēm. Modelētajiem ceļiem ir tendence šķērsot šķēršļus, piemēram, upes vietās, kur senajās kartēs ir ierādīti tilti vai arī, kāda pārcelšanās vietas. Modelēto ceļu sakritība ar senajiem ceļiem ir, bet tā ir subjektīvi vērtējama un prasa detalizētāku analīzi.",0
81,Ainavas raksturiezīmju novērtējums Viesītes novadā,"Ainavu raksturiezīmju jeb kvalitāšu apzināšana sniedz informāciju par ainavas ekoloģisko potenciālu, sociālekonomiskajiem un kultūrvēsturiskajiem resursiem, kas nosaka ainavas kvalitāšu vērtēšanas nozīmīgumu lokālā mērogā. Bakalaura darbā “Ainavas raksturiezīmju novērtējums Viesītes novadā” veikta Viesītes novada ainavu telpu kvalitāšu vērtēšana un analīze, izmantojot Zemgales reģionālās ainavas un zaļās infrastruktūras plānā reģionālajam mērogam  izstrādāto daļēji kvantitatīvo metodiku. Ainavu kvalitāšu indikatoru novērtēšanai izmantotas kamerālās metodes un veikti lauka apsekojumi. Bakalaura darba ietvaros konstatēts, ka reģionālam mērogam izstrādātā daļēji kvantitatīvā metodika piemērojama lokāla mēroga ainavu telpu analīzei, modificējot datu avotus un indikatorus atbilstoši pētāmajam mērogam. Kopumā kvalitāšu analīzē augstākie rādītāji konstatēti Saukas mozaīkveida ainavu telpā, ko galvenokārt nosaka Saukas dabas parka izveide ainavu telpā. Viszemākais kvalitāšu kopējais vērtējums konstatēts Jaunzemju mežaines ainavu telpā, kas skaidrojams ar dominējošo zemes seguma veidu, zemo apdzīvojuma līmeni un ceļu infrastruktūras tīkla attīstības trūkumu.",0
82,Sabiedrības iesaiste sadzīves atkritumu apsaimniekošanā: Ziemeļvidzemes un Dienvidlatgales reģionu piemērs,"Palielinoties sadzīves atkritumu apjomam, jautājumi par to ietekmi uz vidi kļūst aizvien aktuālāki. Pēc iestāšanās Eiropas Savienībā, Latvijas atkritumu apsaimniekošanas sistēmā tika veiktas būtiskas izmaiņas, taču, neskatoties uz šo izaugsmi, nozares darbībā joprojām vērojami zināmi trūkumi, kuru rezultātā ilgtspējīgas atkritumu apsaimniekošanas rādītāji – dalīti vākto un pārstrādāto atkritumu daudzums, ir salīdzinoši zemi. Tā kā liela daļa no sadzīves atkritumiem rodas ikdienas darbību rezultātā, lai īstenotu vēlamās izmaiņas sektorā, svarīgs faktors ir pilnvērtīga sabiedrības iesaiste. Izmantojot dažādus instrumentus, piemēram, komunikācijas, infrastruktūras un regulējošos iespējams būtiski palielināt dalīti vākto atkritumu apjomu, kas veicina to tālākās pārstrādes iespējas.  Darba mērķis ir noskaidrot, kā sabiedrības iesaiste ietekmē sadzīves atkritumu apsaimniekošanu, kā piemēru analizējot divus atkritumu apsaimniekošanas reģionus – Ziemeļvidzemi un Dienvidlatgali. Veicot iedzīvotāju aptaujas, salīdzinot izmantotos instrumentus un īstenojot valstī pieejamo statistisko datu analīzi, tika novērtēts, kā dažādu sabiedrības iesaistes instrumentu izmantošana ietekmē kopējo sadzīves atkritumu apsaimniekošanu. Pētījuma rezultātā tika secināts, ka būtiska nozīme, ieviešot dalītu atkritumu vākšanu, ir regulārai komunikācijas instrumentu izmantošanai, daudzveidīgai infrastruktūras risinājumu izstrādei un pašvaldību sniegtās informācijas uzskatāmībai.",0
83,Daugmales pagasts: iedzīvotāju dinamika un ģeogrāfiskā mobilitāte,Bakalaura darbā: “Daugmales pagasts: iedzīvotāju dinamika un ģeogrāfiskā mobilitāte” tiek pētīta šī pagasta iedzīvotāju mobilitāte un svārstmigrācijas tendences Latvijas un Rīgas aglomerācijas kontekstā. Darba mērķis ir izvērtēt iedzīvotāju skaita dinamiku un ģeogrāfisko mobilitāti Daugmales pagastā. Pirmā nodaļa – par iedzīvotāju migrācijas procesiem Pierīgā un Latvijā. Otrā nodaļa -  izmantotie materiāli un metodes. Trešā nodaļa – Daugmales pagasta iedzīvotāju skaitliskās izmaiņas pēdējo 20 gadu laika periodā. Ceturtā nodaļa – veiktās Daugmales pagasta iedzīvotāju anketēšanas apkopotie rezultāti. Bakalaura darba izstrādes nolūkos kopumā izveidotas piecas kartes. Trīs par blīvi apdzīvoto teritoriju atrašanās vietām pētāmajā pagastā. Divas kartes ataino ienākošās un izejošās iedzīvotāju plūsmas no Daugmales pagasta.,0
84,Ihtiocenozes kā upju ekoloģiskās kvalitātes uzlabošanas pasākumu efektivitātes indikators Latvijas upēs,"Izstrādātā bakalaura darba mērķis ir novērtēt upju ekoloģiskās kvalitātes uzlabošanas pasākumu efektivitāti, kā indikatoru izmantojot ihtiocenozes. Bakalaura darba ietvaros tika apkopota pieejamā informācija par Latvijas upju atjaunošanas projektu vietām, īstenoto pasākumu mērogu un citiem parametriem. Lai spētu novērtēt ihtiocenozes izmaiņas pēc projektu pasākumu īstenošanas, tika izmantoti Pārtikas drošības, dzīvnieku veselības un vides zinātniskā institūta “BIOR” ihtiofaunas esošie monitoringa dati. Papildus veikta zivju uzskaite ar elektrozveju projektu vietās, kurās dati nebija pieejami. Izmaiņu noteikšanai izmantots Latvijas zivju indekss, Šenona daudzveidības indekss un taimiņu/foreļu īpatņu blīvums.  Kopumā ihtiocenozes pēc upju atjaunošanas pasākumu īstenošanas nav būtiski mainījušās. Lielākās pozitīvās izmaiņas konstatētas taimiņu/foreļu mazuļu īpatņu blīvumā. Tomēr, ņemot vērā to, ka lielai daļai projektu pēc upju atjaunošanas pasākumu īstenošanas pagājis neilgs laiks, tad šie ir tikai sākotnējie rezultāti un ilgtermiņā tie var mainīties.",0
85,Autotransporta radītā atmosfēras piesārņojuma novērtējums autoceļa A7 Ķekavas posmā,"Bakalaura darbā “Autotransporta radītā atmosfēras piesārņojuma novērtējums autoceļa A7 Ķekavas posmā”  novērtēts autotransporta  radītais piesārņojums, analizēta  plūsmas vecuma un tipoloģiskā struktūra. Plūsmas apjoma novērtējums pētījumu posma galējos punktos veikts izmantojot Latvijas Valsts ceļu stacionārā monitoringa datus, strukturālās komponentes, – pamatojoties uz Valsts Centrālās statistikas pārvaldes uzskaites datiem un CSDD informatīvajiem materiāliem.  Automašīnu skaita manuālā uzskaite veikta epizodiski pētījuma posma iekšienē piecos monitoringa punktos no 2019. līdz 2020. gadam dažādās sezonās, dažādās nedēļas dienās un diennakts laikos. Transporta radītās emisijas atmosfērā aprēķinātas izmantojot starptautiski atzītu novērtējuma metodi - COPERT metodiku, kura integrēta emisijas faktoru datu bāzē EMEP/CORINAIR.",0
86,Carnikavas Vecupes vides kvalitāte,"Bakalaura darba nosaukums ir ’’Carnikavas Vecupes vides kvalitāte’’. Darba mērķis ir noskaidrot, kāda ir Carnikavas Vecupes ekoloģiskā un fizikāli ķīmiskā kvalitāte blīvi apdzīvotā piepilsētas vidē un analizēt kvalitātes ietekmes faktorus. Teorētiskajā daļā ir apkopota informācija par virszemes ūdeņu kvalitāti, to piesārņojuma riskiem, punktveida un difūzo piesārņojumu, notekūdeņu attīrīšanu, polderu sistēmu un piepilsētu izveidošanos un to ietekmi uz vidi, kā arī analizētas tehnoloģiskās iespējas decentralizēto kanalizāciju izveidē ‘’Village Water’’ projekta ietvaros. Analītiskajā daļā sniegta informācija par pētījumu izmantojamām metodēm paraugu ķīmiskā sastāva noteikšanai, pētāmās teritorijas vispārīgs apraksts un izstrādāti kritēriji Vecupes vizuālajam novērtējumam. Ievākti ūdens paraugi un laboratorijā noteikts to ķīmiskais sastāvs. Pēc darba izstrādes secināts, ka biogēno elementu koncentrācijas norāda uz notekūdeņu ieplūdi Vecupē, kā arī uz difūzo piesārņojumu no lauksaimniecības zemes un virszemes noteci no teritorijas. Darbs sastāv no 64 lapaspusēm un tam ir 4 nodaļas. Darbā ir ietvertas 4 tabulas, 14 attēli un 4 pielikumi rezultātu atspoguļošanai. Darba veidošanā izmantoti 67 literatūras avots.",0
87,Upju sezonālo maksimālo caurplūdumu ilgtermiņa izvērtējums Rietumu un Viduslatvijas hidroloģiskajos reģionos,"Bakalaura darba ietvaros - veikt maksimālo caurplūduma upju sezonālo ilgtermiņa izvērtējumu Rietumu un Viduslatvijas reģionā no 1951. – 2015. gadam. Darbā analizēti 9 upju hidroloģisko novērojumu staciju ikdienas caurplūduma un nokrišņu dati. Katrai novērojuma stacijai veikts fizioģeogrāfisks apraksts, ko papildina upju baseinu kartes ar zemes lietojuma un zemes seguma veidiem, lai novērtētu noteces ietekmējošos faktorus. Literatūras apskata daļā ir izvērtēti upju maksimālās noteces veidošanās apstākļi un ietekmējošie faktori, raksturoti pētījumi par upju noteci un caurplūdumiem Baltijas valstu reģionā, kā arī pētījumi par nokrišņu ekstrēmiem saistībā ar upju maksimālajiem caurplūdumiem. Pētījuma ietvaros tika noteikta maksimālā caurplūduma varbūtības sadalījums pēc Gumbela metodes, kas ļauj datus izmantot tālāko metožu aprēķināšanai. Tika noteikti sezonu maksimālā caurplūduma iestāšanās termiņi, apjomu izmaiņas, ilglaicīgās izmaiņas – izmantojot Manna – Kendala testu kā arī vasaras un rudens sezonu maksimālo caurplūdumu un nokrišņu daudzuma savstarpējais izvērtējums, kā arī tika pielietota kroskorelācijas funkcija, lai noteikti upes atbildes reakciju pēc nokrišņiem. Pētījumā tika konstatētas būtiskas izmaiņas caurplūduma iestāšanos termiņos un caurplūduma apjomos starp sezonām visa pētījuma periodā, kā arī caurplūduma – nokrišņu atbildes reakciju starp jūniju un oktobri no 1993. – 2000. gadam.",0
88,Zemnieku iesaistīšana zālāju apsaimniekošanas plāna sagatavošanā uz rezultātu orientēta agrovides pasākuma ieviešanā Latvijā,"Izstrādājot jauno Kopējās lauksaimniecības politikas Stratēģisko plānu periodam no 2021. līdz 2027. gadam, Eiropas Komisija aicina lielāku uzmanību pievērst rezultātorientētu agrovides pasākumu ieviešanai. Latvijā tā ir rezultātorientēta agrovides pasākuma “Bioloģiskās daudzveidības uzturēšana zālājos” ieviešana, kas paredz zālāju apsaimniekošanas plānu izstrādi. Bakalaura darba mērķis ir noskaidrot bioloģiski vērtīgo zālāju apsaimniekotāju viedokli par zālāju apsaimniekošanas plāna izstrādi un izvērtēt viņu iesaistes iespējas šāda plāna izstrādē.  Darbā analizētas mācību kursa “Bioloģiskās daudzveidības uzturēšana zālājos” dalībnieku, kas ir bioloģiski vērtīgo zālāju apsaimniekotāji, atbildes uz aptaujas anketu jautājumiem un zālāju apsaimniekošanas plāni, kas sagatavoti minētā mācību kursa ietvaros.  Pētījumā noskaidrots, ka vairums bioloģiski vērtīgo zālāju apsaimniekotāju ir gatavi piedalīties šādā pasākumā un vēlas sagatavot zālāju apsaimniekošanas plānu. Plāni lielākoties bija sagatavoti labā un vidējā kvalitātē, taču zināšanu un pieredzes trūkuma dēļ zemnieku sagatavotie plāni bez sadarbības ar zālāju biotopu ekspertu nav izmantojami rezultātorientēta BDUZ pasākuma ieviešanai.",0
89,Ābeles Malus domestica fenoloģija Pūres dārzkopības izmēģinājumu stacijā (1959. gads - 2019. gads),"Bakalaura darba ietvaros pētīta klimata pārmaiņu ietekme uz ābeles Malus domestica fenoloģisko fāžu iestāšanās mainību Pūres Dārzkopības izmēģinājumu stacijā no 1959. gada līdz 2019. gadam. Viena no tautsaimniecības nozarēm, kuru klimata pārmaiņas ietekmē visvairāk ir lauksaimniecība, tajā skaitā arī augļkopība. Latvijā ir pētīta klimata pārmaiņu ietekme uz lauksaimniecības kultūraugiem, lauksaimniecību un mežsaimniecību kopumā, taču klimata pārmaiņu ietekme uz ābeļu fenoloģisko fāžu iestāšanos pētīta maz.  Pētījuma veikšanas laikā tika analizēta zinātniskā literatūra, digititalizēti ābeļu pilnziedēšanas  dati no Pūres Dārzkopības izmēģinājumu stacijas atskaitēm par zinātniski pētniecisko darbu no 1959. gada līdz 2019. gadam.  Visām pētītajām ābeļu šķirnēm ir tendence pilnziedēšanu sasniegt agrāk, neatkarīgi no ābeļu šķirnes iedalījuma grupā. Galvenie ietekmējošie faktori ir vidējā gaisa temperatūra un nokrišņu daudzums februāra – maija periodam.  Atslēgas vārdi: fenoloģija, pilnziedēšana, ābeles, klimata pārmaiņas.",0
90,"Iedzīvotāju skaita izmaiņas Latvijas lauku novados apdzīvotu vietu, ēku grupu un viensētu mērogā 2011.-2018.g.","Bakalaura darbā “Iedzīvotāju skaita izmaiņas Latvijas lauku novados, apdzīvotu vietu, ēku un viensētu mērogā 2011-2018.g.” pētītas iedzīvotāju skaita izmaiņas 1x1 km kvadrātiskā režģa teritorijās. Tiek analizētas trīs dažādas etalonteritorijas, kā arī visa Latvijas teritorija kopumā. Katra izvēlētā etalonteritorija reprezentē attiecīgu Latvijas reģionu. Darba mērķis ir noskaidrot faktorus, kas ietekmē un nosaka iedzīvotāju skaita lokālo pieaugumu un samazinājumu Latvijas novados. Darbu veido ievads, sešas nodaļas, secinājumi, izmantotā literatūra un pielikums.",0
91,Vēlā devona daivspurzivju zvīņas no Ketleru svītas un to morfometriskā analīze,"Salmiņa L. 2020. Vēlā devona daivspurzivju zvīņas no Ketleru svītas un to morfometriskā analīze.  Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte. 72 lpp.  Bakalaura darbā ir pētītas makroskopiskās daivspurzivju zvīņu fosilijas no augšējā devona Ketleru svītas Varkaļu ridas. Veikta zvīņu morfometriskā analīze un tās rezultātu interpretācija. Lauka darbi tika veikti 2019. gada septembrī ģeoloģiski un ģeomorfoloģiski aizsargājamā dabas pieminekļa “Ketleru atsegums” teritorijā. Sastādīts un aprakstīts ģeoloģiskais griezums, ievāktas zivju zvīņu fosilijas. Daivspurzivju zvīņu morfometriskā analīze tika veikta “Biomorphix” un ”PAST” programmās. Izmantojot iegūtos zvīņu morfometrijas rezultātus, lielākajai daļai daivspurzivju zvīņu tika noskaidrota to taksonomiskā piederība, kā arī nosaukti šo zvīņu morfotipi. Kopumā tika izdalītas trīs sugu pārstāvju zvīņas Glyptopomus bystrowi, Holoptychius sp., Cryptolepis grossi. Šo zvīņu starpā ir sastopamas arī tādas zvīņas, kuru piederību noteikt neizdevās. Kaut arī Glyptopomus un Cryptolepis raksturīga ir romboīdās zvīņu forma, dažkārt tās mēdz būt apaļas un pēc proporcijām atgādināt elasmoīdās, tādas kā Holoptychius.",0
92,Lauku apdzīvojuma ainavas pārmaiņas Susāju pagastā,"Bakalaura darbā “Lauku apdzīvojuma ainavas pārmaiņas Susāju pagastā” pētīti Latgales pierobežas pagastu apdzīvojuma ainavas telpiskās struktūras pārmaiņu procesi un virzītājspēki, kā etalonteritoriju izvēloties Viļakas novada Susāju pagastu. Mērķis ir izvērtēt apdzīvojuma ainavas pārmaiņas un mūsdienu procesus Latgales pierobežā, Susāju pagasta piemērā. Pētījums balstīts uz literatūras teorētisko un kartogrāfisko materiālu analīzi, pētāmās teritorijas apsekojuma datiem un intervijās ar iedzīvotājiem iegūtās informācijas interpretāciju.  Latvijā vēsturiski bijušas vairākas politiskās valdīšanas formas un arī robežas laika gaitā ir mainījušās, tāpēc pierobežas teritorijās ir notikušas apdzīvojuma struktūras pārmaiņas, kuras notiek arī mūsdienās. Līdz ar Latvijas neatkarības atgūšanu arī Latvijā kļuva arvien aktuālāks jautājums par pierobežas apdzīvojumu, tāpēc darbā iegūtie rezultāti atklāj vēsturisko ainavas veidolu un raksturu Susāju pagastā, pierādot, ka dažādu virzītājspēku rezultātā apdzīvojuma struktūra, veids un funkcijas laika gaitā mainās un atspoguļojas ainavā.  Atslēgas vārdi: apdzīvojuma ainava, ainavas pārmaiņas un to virzītājspēki, Latgale, Susāju pagasts.",0
93,Augstākas izglītības internacionalizācija: ārvalstu studenti Latvijā,"Bakalaura darbā “Augstākās izglītības internacionalizācija: ārvalstu studenti Latvijā” tiek aplūkoti internacionalizācijas procesi augstākās izglītības nozarē Latvijā un pētīti ārvalstu studentu motīvi studijām Latvijā, viņu līdzšinējā pieredze un nākotnes plāni. Pētījumā pielietota kvantitatīvā datu ieguves metode – aptauja, kuras rezultāti ļauj spriest par galvenajām tendencēm internacionalizācijas procesiem Latvijā. Darbā tika pētītas atšķirības dažādu grupu starpā, izceļot valstis, no kurām nācis lielākais respondentu skaits – Indiju un Vāciju, salīdzinot tās savā starpā, kā arī ar studentiem no citām valstīm. Rezultāti liecina, ka starp izdalītajām grupām pastāv nozīmīgas atšķirības. Vācu studentiem Latvija bija vairāk kā otrā iespēja, kad neizdevās tikt sev vēlamajā universitātē kādā citā valstī. Viņi izvēlējās studēt Latvijā, galvenokārt, tikai universitātes un studiju dēļ, kamēr studenti no Indijas bija ieinteresēti arī tādos faktoros kā kultūra, Baltijas reģions un Rīgas pievilcība.",0
94,"Holocēna ugunsgrēku režīma rekonstrukcija Bricu ezera apkārtnē, Vidzemes augstienē","Bakalaura darba mērķis ir veikt ugunsgrēku režīma rekonstrukciju Bricu ezera apkārtnē un Vidzemes augstienē holocēnā. Lai sasniegtu izvirzīto mērķi, pētījumā analizēti Bricu ezera nogulumi no diviem urbumiem (ezera centrālajā un piekrastes daļā). Divi urbumi analizēti, lai raksturotu reģionālo (centrālais urbums) un lokālo (piekrastes urbums) ugunsgrēku tendences dabīgos apstākļos un iespējamās antropogēnās darbības rezultātā. Nogulumu hronoloģija izveidota, balstoties uz 7 14C AMS datējumiem, un katram urbumam sastādīts dziļuma-vecuma modelis. Pielietojot makroskopisko ogļu morfoloģisko metodi, analizēts katrs nogulumu centimetrs un kopumā izpētīti 676 nogulumu paraugi. Ugunsgrēku rekonstrukcijas balstītas uz makroskopisko ogļu morfoloģiskās analīzes rezultātiem, pielietojot statistiskās analīzes. Iegūtie rezultāti norāda uz to, ka Vidzemes augstienē agrajā (11700. – 8200. kal.g.p.m.) un vēlajā holocēnā (pēdējie 4200. gadi), kad dominē boreālo koku sugas un klimats ir vēsāks un mitrāks, ugunsgrēki notiek biežāk nekā vidus holocēnā (8200. – 4200. kal.g.p.m.), kad ainavā dominē platlapji un ir sausa un silta klimata apstākļi. Analizējot piekrastes urbumā konstatēto makroskopisko ogļu atlieku koncentrāciju, noteikts, ka iespējamais antropogēnās darbības sākums Bricu ezera tiešā tuvumā datējams ar 1400. gadu pirms mūsdienām.",0
95,Aiviekstes un Ventas hidroloģisko parametru izmaiņas,"Bakalaura tēma ir ,,Aiviekstes un Ventas hidroloģisko parametru izmaiņas”. Darba mērķis ir izpētīt Aiviekstes un Ventas hidroloģiskā režīma (caurplūdums, ūdenslīmenis, ledus biezums, ūdens temperatūra pie virsmas) izmaiņas, nosakot kopīgās un atšķirīgās iezīmes, kā arī noskaidrot to potenciālo ietekmi uz dabas sistēmām. Darba tēma ir aktuāla, jo cilvēku saimnieciskās darbības un paātrināto klimata pārmaiņu ietekmē, upju hidroloģiskais režīms mainās. Šīs izmaiņas var nelabvēlīgi ietekmēt gan dažādas tautsaimniecības nozares, gan no hidroloģiskā režīma atkarīgās dabas sistēmas un to daudzveidību. Darba teorētiskā pamatojuma daļā tika apkopota informācija par upju hidroloģisko režīmu, to ietekmējošajiem faktoriem, Latvijas upju hidroloģiskā režīma periodiem un palieņu applūšanas ekoloģisko nozīmi. Pētījumā ir izmantoti dati no hidroloģisko novērojumu stacijām Lubāna un Kuldīga, lai varētu salīdzināt izmaiņas Aiviekstē un Ventā. Sakarības datos tika analizētas ar Mann – Kandall testu. Vairākās no šīm sakarībām tika novērota statistiski nozīmīga izmaiņu tendence.",0
96,Migrācijas biogrāfijas jauniešu mobilitātes izpētē,"Jauniešu mobilitāte ir nozīmīgs pētījumu virziens migrācijas literatūrā. Jaunieši ir ģeogrāfiski ļoti mobila iedzīvotāju grupa. Migrācijas izpētē iedzīvotāju pārvietošanās bieži tiek skatīta cilvēka dzīves gājuma kontekstā. Šajā darbā pētītas vienas Rīgas ģimnāzijas klases absolventu migrācijas biogrāfijas, lai labāk izprastu jauniešu migrācijas komplekso raksturu Latvijā. Pētījumā izmantota mikro analītiskā pieeja jauniešu migrācijas izpētē, bet nepieciešamie dati iegūti ar padziļinātu un strukturētu interviju palīdzību. Darba rezultāti atklāj jauniešu privātās un profesionālās dzīves notikumu saikni ar ģeogrāfiskās mobilitātes procesiem. Jauniešu dzīvesvietas izvēli visbiežāk ietekmē studijas universitātē, darba gaitu uzsākšana un kopdzīves veidošana, kas ir svarīgi notikumi ikviena cilvēka dzīvē. Savukārt ikdienas pārvietošanās raksturu pārsvarā nosaka mācību un darbavietas izvēle. Kopumā rezultāti liecina, ka pat vienā sociālajā grupā jauniešu mobilitāte ir ļoti daudzpusīgs process.",0
97,"Straumes un ar tām saistītās sanešu plūsmas Rīgas līča austrumu piekrastē, Skultē","Maģistra darbā “Straumes un ar tām saistītās sanešu plūsmas Rīgas līča austrumu piekrastē, Skultē” ir veikta zinātniskās literatūras analīze par jūras gultnes morfoloģiju un to veidojošajiem faktoriem, kā arī aprakstīti Rīgas līča klimatiskie un hidroloģiskie apstākļi, kas ietekmē straumju veidošanos. Darba ietvaros tika veikti straumes mērījumi ar ADCP (Acoustic Doppler current profiler) iekārtu, kas veikti netālu no Skultes ostas, Rīgas līča austrumu piekrastē. Papildus tika veikta grunts paraugošana un zondes mērījumi, kas sniedz informāciju par piegultnes ūdens temperatūru, sāļumu un duļķainību (turbiditāti). Mērījumi veikti rudens (2018. gads) un pavasara (2019. gads) sezonā, lai noteiktu straumju dinamikas izmaiņas attiecīgajos laika periodos un to ietekmi uz sanešu transportu.",0
98,Klimata pārmaiņu starpvaldības padomes vadlīniju siltumnīcefekta gāzu emisiju faktoru izvērtējums degradēto purvu rekultivācijas piemērā,"Pasaulē tiek pielietotas Klimata pārmaiņu starpvaldību padomes (IPCC) izstrādātās vadlīnijas, kur noteikti siltumnīcefekta gāzu (SEG) emisiju faktori, ko lietot aprēķinos starptautiskajos SEG inventarizācijas ziņojumos. Pētījumos pasaulē ir pierādījies, ka IPCC izstrādātie faktori neatbilst faktiskajiem faktoriem. Latvijā nav veikti pētījumi, kas praksē pārbaudītu teorētiskos IPCC emisiju faktorus degradētos kūdrājos pēc to rekultivācijas. Maģistra darba mērķis ir noskaidrot degradēto purvu dažādu izmantošanas veidu faktisko SEG emisiju ietekmējošos faktorus un izvērtēt to atbilstību IPCC noklusējuma SEG emisiju vērtībām.  Pētījumā iegūtie rezultāti liecina, ka Latvijā izmantotie SEG emisiju IPCC faktori neatbilst faktiskajām CO2, CH4 un N2O  emisijām.",0
99,Meža cūku rakšanas ietekme uz sauso dabisko zālāju saglabāšanos Ziemeļkurzemē,"Latvijā dabisko zālāju izplatība ir vērtējama kā ļoti maza, jo tie veido aptuveni 0,7% no valsts kopējās teritorijas. Mūsdienās meža cūku rakumu sastopamība apsaimniekotos un neapsaimniekotos dabiskos zālājos ir viens no aktuāliem jautājumiem dabisko zālāju aizsardzības stāvokļa novērtēšanā, jo meža cūku rakumi ietekmē vairākas zemnieku saimniecības, apgrūtinot apsaimniekotājiem zāles novākšanu un samazinot kvalitāti lopbarībai lauksaimniecības teritorijās. Turklāt neapsaimniekotos zālājos meža cūku rakumi samazina zālāja atjaunošanas potenciālu, tādējādi samazinot biotopa atjaunošanās efektivitāti un apsaimniekošanas uzsākšanu. Maģistra darba mērķis ir noskaidrot meža cūku rakšanās ietekmi uz sauso dabisko zālāju biotopu stāvokli un apsaimniekošanu Ziemeļkurzemē. Darbā apkopota informācija par meža cūku populācijas dinamiku Latvijā, to ietekmi uz ES dabisko zālāju biotopiem, kā arī analizēta meža cūku rakumu ietekme uz augu sugu daudzveidību Rindas ielejā. Rezultāti liecina, ka meža cūku populācija kopš 2015. gada Āfrikas cūku mēra un tā ierobežošanai veikto pasākumu ietekmē Latvijas teritorijā ir mazinājusies, tādējādi meža cūku rakumu ietekmētu dabisko zālāju platību īpatsvars ir samazinājies. Meža cūku rakumi samazina veģetācijas daudzveidību ilgtermiņā, bet to nolīdzināšana un tai sekojoša biotopam piemērota apsaimniekošana veicina augu sugu daudzveidības atjaunošanos Rindas ielejā.   Atslēgas vārdi: dabisks zālājs, biotops, meža cūkas (Sus scrofa), rakumi, sugu daudzveidība, veģetācija",0
100,Talsu un Vilkmuižas ezeru nogulumu uzkrāšanās apstākļu izmaiņu raksturs holocēnā,"Mainoties klimatam holocēnā, mainās mainās arī nogulumu uzkrāšanās apstākļi, kas ietekmē nogulumu īpašības. Savukārt nogulumos uzkrājušās augu makroatliekas ļauj spriest par veģetācijas rakstura un ezera līmeņa izmaiņām to attīstības gaitā.  Maģistra darba mērķis bija noskaidrot kā mainījies nogulumu uzkrāšanās raksturs Vilkmuižas un Talsu ezeru attīstības laikā holocēnā, analizējot šo ezeru nogulumus ar karsēšanas zudumu un augu makroatlieku sastāva noteikšanas metodi.  Pētījumā konstatēts, ka abu ezeru holocēna laikā uzkrājušos nogulumu sastāvā ir liels karbonātu īpatsvars, kas pakāpeniski samazinās griezuma augšdaļā, kā arī tajos salīzinājumā ar citiem ezeriem ir ļoti maza ūdensaugu sugu atlieku daudzveidība visā  griezumā.",0
101,Nogāžu procesu monitorings ar lāzerskenēšanas metodi,"Pētījuma ietvaros, nogāžu procesu attīstības novērošanai, tika izmantots sauszemes lāzerskeneris Faro FocusS 70. Lauka pētījumi veikti trīs etalonteritorijās, apsekojot – Vizuļu iezi, noslīdeni, netālu no Zanderu kapiem, pie Līgatnes un noslīdeni, netālu no Gūtmaņalas, pie Siguldas. Lāzerskenēšana veikta 2018. gada rudenī un 2019. gada pavasarī. Lauka pētījumu laikā etalonteritorijās izveidoti paliekoši atbalsta punkti, kas vēlāk izmantoti atkārtotā apsekojuma laikā. Lai piesaistītu skenēto materiālu koordināšu tīklam, atbalsta punktiem noteiktas koordinātas, izmantojot GNSS. Virs tiem 2 m augstumā tika uzstādīti statīvi ar sfērām un apkārtnē pie noslīdeņa/atseguma virsmas, to tuvumā vai pie koku stumbriem izvietotas pagaidu markas, kas vēlāk izmantotas skenējumu savstarpējā sasaistē. Katrā objektā, atkarībā no tā izmēriem un sarežģītības, veikti ~10 skenējumi ar vidējo intervālu starp tiem 5-10 m. Iegūtie dati apstrādāti programmā Cloudcompare, izveidojot etalonteritoriju punktu mākoņus un 3D modeļus. Tos savstarpēji salīdzinot, izveidots reljefa atšķirību punktu mākonis un analizētas laikā notikušās izmaiņas. Darbā diskutēts par iegūto rezultātu precizitāti un to ietekmējošajiem faktoriem.  Atslēgas vārdi: sauszemes lāzerskeneris, TLS, noslīdeņi, atsegumi, izmaiņas laikā.",0
102,Akantožu (Acanthodei) atliekas no Latvijas augšējā devona siliciklastiskiem nogulumiem,"Mačute S. 2019. Akantožu (Acanthodei) atliekas no Latvijas augšējā devona siliciklastiskiem nogulumiem. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte. Maģistra darbā ir pētīti augšdevona, Franas un Famenas stāva siliciklastiskie nogulumi, sniegta to veidošanās apstākļu interpretācija un noskaidrota akantožu zvīņu izplatība. Lauka darbi veikti laika periodā no 2016. gada jūlija līdz 2019. gada aprīlim. Mikrofosīlijas un smilšaino nogulumu paraugi ievākti Ogres svītas 8. atsegumā Gurovas gravā un Kalnamuižas atsegumā, Amulas svītas Gavēņu atsegumā, Mūru svītas Ķurbju, Vilku un Rukūzes atsegumā, Tērvetes svītas Klūnu atsegumā, kā arī Ketleru svītas Ketleru atsegumā. Tika sastādīti atsegumu ģeoloģiskie griezumi, smilšainajiem paraugiem veikta granulometriskā analīze, pēc tekstūrām un citām pazīmēm ir nodalītas 15 siliciklastisko nogulumiežu fācijas. Noskaidrots, ka akantožu mikroskopiskās atliekas sastopamas visu pētīto stratigrāfisko vienību slāņkopās, tomēr nav atrastas Rukūzes atsegumā. Izmantojot vairāk kā 700 mikroatlieku lielu materiālu, ir veikta zvīņu morfoloģiskās uzbūves izpēte, ir precizētas akantožu zvīņu izplatības likumsakarības, kā arī noteikta akantožu mikroskopisko atlieku faciālā atkarība. Pētījuma rezultāti liecina par to, ka akantožu mikroskopiskās atliekas pārsvarā var atrast plūdmaiņu ietekmētos nogulumos, jo īpaši smilšakmeņos ar māla saveltņu klātbūtni, kas veidojas augstas enerģijas vidē vilkmes straumēs, migrējot 2D vai 3D zemūdens grēdām kanālos.",0
103,Zālāju biomasa un tās noteikšanas iespējas Vidzemes augstienes centrālajā daļā,"Augsnes nosaka zālāju telpisko izplatību, to īpašības ir viens no galvenajiem zālāju kvalitāti un ilgtspējīgu apsaimniekošanu ietekmējošiem faktoriem. Zālāju ekosistēmas nodrošina vitāli svarīgus ekosistēmu pakalpojumus, kuri atkarīgi no augsnes īpašībām. Zālāju biomasa ir viens no pakalpojumiem, kas ir relatīvi maz pētīts, bet tam ir milzīgs pielietošanas potenciāls ne tikai lauksaimniecībā kā lopbarībai, bet arī kā alternatīvajam bioenerģijas ieguves veidam. Pētījuma mērķis ir noskaidrot zālāju biomasas telpiskās izplatības noteikšanas un prognozēšanas iespējas, izmantojot zālāju klases un augsnes faktoru nozīmi, lai šo informāciju integrētu zālāju ekosistēmu biomasas vērtēšanā, plānošanā un ilgtspējīgā apsaimniekošanā. Maģistra darbā apkopota literatūra par zālāju ekosistēmām, to sniegtajiem pakalpojumiem, biomasu un tās raksturojumu, kā arī augsnes faktoriem un indikatoriem biomasas nodrošināšanā.  Atslēgas vārdi: zālāju ekosistēmu pakalpojumi, zālāju biomasa, zālāju klases, zemes kvalitatīvā vērtība, augsnes īpašības, tālizpētes metodes.",0
104,Pededzes upes vides kvalitātes novērtējums,"Maģistra darbā izvēlētā tēma ir ,,Pededzes upes vides kvalitātes novērtējums”. Maģistra darba mērķis ir izvērtēt Pededzes upes ekoloģisko kvalitāti, balstoties uz pieejamajiem valsts monitoringa datiem. Pētītas fizikāli ķīmisko parametru izmaiņas, bioloģiskie elementi. Tāpat analizēti hidromorfoloģisko faktoru iezīmes uz ekoloģisko kvalitāti upes augštecē. Veikta arī fizikāli ķīmisko un bioloģisko rādītāju novērtēšana atbilstoši Ministru Kabineta noteikumiem. Pētījumā izmantoti dati no Latvijas Vides, ģeoloģijas un meteoroloģijas centra virszemes ūdeņu novērojumu stacijām NS Pededze, augšpus Alūksnes un Pededze, grīva.  Maģistra darbs sastāv no 60 lapaspusēm, kas ietver 27 attēlus, 13 tabulas un 3 tabulas. Atslēgas vārdi: Pededze, ekoloģiskās kvalitātes novērtējums, hidromorfoloģija, bioloģiskie elementi",0
105,Biogēno procesu modelēšanas iespēju novērtējums pāraugušās audzēs,"Maģistra darbā izstrādāts biogēno procesu norises modelis neskartās, pāraugušās priežu audzēs, kuru iespējams izmantot procesu paredzēšanai nākotnē. Izstrādātais modelis pilnveido zināšanas par mežaudzē notiekošajiem procesiem un atsevišķiem ietekmējošiem faktoriem. Simulācijās izmantoti tādi biogēniskie faktori kā temperatūras, nokrišņu, vēja ātruma un kukaiņu nodarītā kaitējuma izvērtējums. Simulāciju scenāriji izstrādāti pāraugušām priežu audzēm Latvijas teritorijā, kuri izvietoti katrs savā reģionā (kopā 4 pētījumu pilotteritorijas) un atrodas ne tālāk par 50 km no meteoroloģisko novērojumu stacijas. Iegūtie rezultāti liecina, ka pētāmajās mežaudzēs būtiskākais ir tās vecums, bet apskatīto biogēnisko faktoru ietekme ir mazāk būtiska pētamajā 120 gadu periodā. Izstrādātajās simulācijās stingri definētas modeļa robežas, - netika ņemtas vērā augsnes īpašības, audzes biezība un malas efekts, kas būtiski varētu ietekmēt audzē norisinošos procesus. Tupmākiem pētījumiem nepieciešams pievērst lielāku uzmanību rādītājiem, kuri ietekmē ekosistēmas primāro netto produkciju.",0
106,Aizsargājamo zālāju biotopu stāvokļa izmaiņas divos Lauku attīstības programmas ieviešanas periodos,"Maģistra darba tēma ir “Aizsargājamo zālāju biotopu stāvokļa izmaiņas divos Lauku attīstības programmas ieviešanas periodos”. Lauku attīstības programma (LAP) ir nozīmīgākais instruments bioloģiskās daudzveidības uzturēšanas atbalstam lauku ainavā, un nozīmīgi sabiedriskie līdzekļi tiek izlietoti dabisko zālāju apsaimniekošanai.  Maģistra darba pētījums ir nozīmīgs, lai novērtētu LAP ietekmi uz aizsargājamo zālāju aizsardzības stāvokli un noskaidrotu, vai LAP 2014-2020 periodā ieviestās atbalsta nosacījumu izmaiņas ir devušas uzlabojumu salīdzinājumā ar iepriekšējo LAP periodu.   Pētījuma mērķis bija noskaidrot īpaši aizsargājamo zālāju aizsardzības stāvokļa izmaiņas divos Lauku attīstības programmas periodos – 2007.-2013 un 2014.-2020. gadā.    Rezultāti parādīja, ka zālāju stāvoklis kopumā ir uzlabojies, bet tas atšķiras zālājos ar dažādiem LAP atbalsta veidiem. Vispozitīvākās izmaiņas novērotas BDUZ zālāju aizsardzības stāvoklī, kur bija palielinājušās platības ar vidēju un lielu indikatorsugu skaitu, un uzlabojusies zālāju struktūra. Nebūtiskas izmaiņas bija VPM/ADSI zālājiem. Negatīvas izmaiņas novērotas BLA zālāju grupā. Tur struktūras rādītāji bija vislabākie, bet augu sugu piesātinājums un indikatorsugu sastopamība bija viszemākā. Maģistra darba kopējais apjoms ir 66 lappuses. Darbs ietver 26 attēlus, 10 tabulas un 6 pielikumus",0
107,Paleoveģetācijas liecības par nogulumu uzkrāšanās apstākļu izmaiņām senā Lubāna ezera teritorijā,"Paleoveģetācijas sastāvs un tā izmaiņas ir cieši saistītas un atkarīgas no nogulumu uzkrāšanās apstākļiem un to rakstura. Senā Lubāna ezera un Lubāna līdzenuma sarežģītās ģeoloģiskās attīstības dēļ, paleoģeogrāfiskie un nogulumu uzkrāšanās apstākļi dažādās vietās paleoezera teritorijā ir atšķirīgi. Lai noskaidrotu paleoveģetācijas liecības par nogulumu uzkrāšanās apstākļu izmaiņām senā Lubāna ezera teritorijā un paleoģeogrāfisko apstākļu izmaiņas, kas ietekmēja nogulumu uzkrāšanās apstākļus, izstrādātā maģistra darba ietvaros tika pētītas Garanču purva un Sūļagola akmens laikmeta apmetņu teritorijas paleoezera dienvidu daļā, kā arī Asnes un Kauslienas peisa purva teritorijas paleoezera austrumu daļā. Pētījuma ietvaros tika veikti lauka darbi, tai skaitā ģeoloģiskā urbšana un zondēšana, nogulumu paraugu iegūšana un dokumentēšana, kā arī tika veikti pētījumi laboratorijā: karsēšanas zudumu, augu makroskopisko atlieku un kūdras sadalīšanās pakāpes analīzes. Maģistra darbs balstās uz autores iegūtajiem datiem un to interpretāciju, kā arī tika izmantoti autores agrāko pētījumu rezultāti. Pētījums ļauj secināt, ka paleoveģetācijas sastāva izmaiņas norāda uz nogulumu uzkrāšanās apstākļu izmaiņām, ko ietekmē klimats un ezera ūdens līmeņa svārstības.",0
108,Sadzīves atkritumu apsaimniekošanas datu uzskaites novērtējums Latvijā,"Maģistra darbā “Sadzīves atkritumu apsaimniekošanas datu uzskaites novērtējums Latvijā” tiek pētīta literatūra, likumdošana par sadzīves atkritumu apsaimniekošanas datu uzskaiti, to atspoguļojumu Centrālajās datu bāzēs. Analizēti un salīdzināti dati tīmekļa vietnēs kā Eiropas komisijas statistika (www.eurostat.eu), Centrālā statistikas pārvalde (www.csb.gov.lv), Latvijas Vides, ģeoloģijas un meteoroloģijas centrs (www.meteo.lv). Lai noskaidrotu neatbilstību cēloņus veiktas intervijas Valmieras un Madonas Reģionālajās pārvaldēs un atsevišķu uzņēmumu datu analīze, kas pieejami www.meteo.lv datu bāzē par atkritumu apsaimniekošanu.",0
109,Kārļzemnieku medību pils apkārtnes mežu teritorijas piemērotība rekreācijai Inčukalna pagastā,"Rekreācija ir viens no daudzajiem ekosistēmu pakalpojumiem, kura uzdevums ir sniegt pilnvērtīgas atpūtas iespējas, tādejādi uzlabojot cilvēka fizisko un mentālo veselību, šādas rekreācijas iespējas nodrošina arī meža ekosistēma, tāpēc nozīmīgi ir izpētīt meža rekreācijas potenciālu.       Kārļzemnieku jeb Inčukalna medību pils atrodas Gaujas kreisajā krastā Inčukalna pagastā. Gaujas senleja ar savām gleznainajām ainavām jau izsenis ir Latvijā labi zināma rekreācijas vieta. Vairāk pazīstamas un lielāku popularitāti ir ieguvušas tādas vietas kā Sigulda un Turaida, pēdējā laikā arī Līgatne. Kārļzemnieku medību pils potenciāls līdz šim ir maz pētīts, tāpēc ir vērts noskaidrot tās rekreācijas iespējas.     Maģistra darbā „Kārļzemnieku medību pils apkārtnes meža teritorijas piemērotība rekreācijai Inčukalna pagastā”. Pētīta Inčukalna medību pilij pieguļošās meža teritorijas atbilstība rekreācijai, izvērtējot dažādus faktorus, piemēram, dabas un kultūrvēstures vērtības, kā arī piekļūšanu nozīmīgiem rekreācijas objektiem, to infrastruktūru.     Maģistra darbs satur: 3 nodaļas, 73 lappuses, 25 attēlus, 7 tabulas, 8 pielikumus",0
110,Daugavas labā krasta transporta maģistrāles ietekme uz iedzīvotāju izvietojumu,"Transporta infrastruktūras pieejamība un pakalpojumu sistēma telpā sniedz mobilitātes iespējas iedzīvotājiem, ietekmējot dzīves vides kvalitāti un telpas pievilcību. Transports kā ietekmes faktors aizvien vairāk tiek aktualizēts, cilvēku mobilitātei palielinoties.   Bakalaura darba „Daugavas labā krasta transporta maģistrāles ietekme uz iedzīvotāju izvietojumu” mērķis bija novērtēt iedzīvotāju izvietojumu un teritoriālas iedzīvotāju skaita izmaiņas saistībā ar Daugavas transporta maģistrāles pakalpojumu pieejamību. Rezultāti norāda, ka no trīs savstarpēji atšķirīgiem maģistrāles transporta pieejamības posmiem, statistiski lielākā ietekme uz apdzīvojuma izvietojumu un iedzīvotāju blīvumu ir maģistrāles posmam, kurā iekļaujas autoceļš un dzelzceļš.   Atslēgas vārdi: sabiedriskais transports, iedzīvotāju skaits, transporta maģistrāle, pieejamība, apdzīvojums, migrācija.",0
111,Maksimālo un minimālo gaisa temperatūru diennakts svārstību amplitūdas un to ilglaicīgās izmaiņas Latvijā 1951. - 2016. gads,"Bakalaura darba tēma ir “Maksimālās un minimālās gaisa temperatūru svārstību amplitūdas un to ilglaicīgās izmaiņas Latvijā 1951.-2016.gads”. Tika ievākti un analizēti dati no 18 Latvijas meteoroloģiskajām stacijām, kas ļauj izvērtēt iegūtās likumsakarības atšķirīgos fizioģeogrāfiskos novietojumos esošu meteoroloģisko staciju ilggadīgos novērojumus. Bakalaura darba mērķis ir izvērtēt maksimālo un minimālo gaisa temperatūru diennakts svārstību amplitūdas un to izmaiņas atšķirīgos fizioģeogrāfiskos novietojumos Latvijā laika posmā no 1951.-2016. gadam. Darba gaitā 18 novērojumu stacijas tika iedalītas divās grupās -piekrastes un kontinentālās novērojumu stacijās. Iegūtie rezultāti liecina, ka būtiski faktori, kas ietekmē maksimālās un minimālās gaisa temperatūras ir Baltijas jūras un Rīgas līča tuvums,  augstums virs jūras līmeņa, savukārt mazāk ietekmē zemes lietojumu veids.",0
112,Starpkaru perioda ainavu pastkartes: K. Vībura fotogrāfiju mūsdienu interpretācija,"Ģeogrāfijā ainavas jēdziens vizuālā izteiksmē bieži tiek definēts kā telpiska racionalitāte (Mels 2006). Taču ainava tiek uztverta arī kā specifiska reprezentācijas interpretācija, kas tiek interpretēta piktoriāli, simboliski, materiāli un iztēloti (Zariņa 2010). Pastkarte kā ainavas reprezentācijas forma ļauj vizualizēt pasauli, radot zināšanas par ainavas vēsturi.  Krišjānis Vīburs ir 20. Gadsimta 1930. Gadu viens no pirmajiem Latvijas ainavu fotogrāfiem, pastkaršu izdevējiem un pastkaršu darbnīcas “Fotobrom” dibinātājiem. Savas dzīves laikā Vīburs ir dokumentējis gandrīz visu Latviju, fotografējot vērtīgākās ainavas un tās elementus. Tomēr mūsdienu ainavas vairs nav tādas, kādas tās bija agrāk. Kopš 20. Gadsimta 1930. Gadiem Latvijas ainavas sociālo un politisko ietekmes dēļ ir piedzīvojušas būtiskas ainavu izmaiņas. Šajā darbā būtiski tiek uzsvērta K. Vībura pastkaršu kolekcija, kas reprezentē pagājušā gadsimta Latvijas ainavu vērtības. Bakalaura darba galvenais pētāmais objekts ir K. Vībura ainavu pastkaršu kolekcija. Izmantojot ĢIS analīzi katra ainavu pastkarte tiek analizēta pēc noteiktiem kritērijiem, pēc kuriem iespējams pielietot kartogrāfisko metodi, lai norādītu ainavu pastkaršu atrašanos vietu Latvijas kartē. Tiek veikta ainavu veidu raksturošana, kas ļauj salīdzināt K. Vībura pirmskara ainavu vērtības ar projekta “Ainavu dārgumi” rezultātiem.",0
113,Kultūraugu fenoloģiskās tendences Latvijā (1972-2016),"Bakalaura darbā pētītas kultūraugu fenoloģiskās izmaiņas un tendences Latvijā laika posmā 1972 – 2016. gadam. Lauksaimniecība un mežsaimniecība ir viena no svarīgākām Latvijas tautsaimniecības nozarēm, tai skaitā viena no visjūtīgākām attiecībā uz klimata mainību.  Līdz šim Latvijā kultūraugu fenoloģiskās izmaiņas ir maz izpētītas. Veicot pētijumu tika analīzēta zinātniskā literatūra aplūkotas fenoloģiskās tendences Latvijas un Pasaules ietvaros, tika digitizētas >32 tūkst. vēsturisko datu zīmes izveidojot jaunu datu bāzi. Pētijuma ietvaros galvenokārt tika izpētītas fenoloģiskās fāzes un analizētas tendences 8 kultūraugu šķirnēm 10. novērojumu punktos. Aprakstītas to tendences  Latvijas mērogā.",0
114,Ainavas aspekti Zemgales līdzenuma pašvaldību plānošanas  dokumentos,"Darba mērķis ir izvērtēt ainavas aspektus Zemgales līdzenuma pašvaldību telpiskās attīstības plānošanas dokumentos. Izmantojot kvalitatīvo kontentanalīzi, lai izprastu kādos kontekstos ainava tiek aplūkota novadu pašvaldību dokumentos – ilgtspējīgās attīstības stratēģija, attīstības un teritoriju plānojumos. Apkopot kādas ainavas vērtības ir atspoguļotas Zemgales līdzenuma teritoriju pašvaldību novadu dokumentos. Kā arī cik kvalitatīvi ievērojot, noteiktos reģionālos un nacionālos ainavu mērķus, savstarpēji ir pašvaldību plānošanas dokumenti.",0
115,Mazā Baltezera ķīmiskās un fizikālās stratifikācijas raksturojums,"Maģistra darba mērķis ir analizēt Mazā Baltezera stratifikācijas raksturu un to ietekmējošos faktorus. Zināšanas par stratifikācijas procesiem ir noderīgas, lai pilnveidotu ezera apsaimniekošanu. Literatūras apskatā aprakstīta stratifikācijas loma ezeros, to ietekmējošie faktori, kā arī ezeru klasifikācija pēc to termiskā režīma. Izvirzīto uzdevumi izpildes vajadzībām veikti lauka un laboratorijas pētījumi, pielietotas grafiskās, t. sk. kartogrāfiskās, un matemātiskās datu apstrādes metodes. Stratifikācijas analīze veikta, atsevišķi apskatot ezera termisko, ķīmisko un izšķīdušā skābekļa stratifikāciju. Secinājums: Mazajā Baltezerā pastāv termiskā stratifikācija, kuras ietekmē pastāv arī ķīmiskā stratifikācija.",0
116,Studentifikācijas iezīmes Rīgā: ārvalstu studentu ikdienas ģeogrāfijas,"Bakalaura darbā “Studentifikācijas iezīmes Rīgā: ārvalstu studentu ikdienas ģeogrāfijas” pētīta ārvalstu studentu ikdienas dzīves, studiju, darba un brīvā laika aktivitātes. Īpaša uzmanība pievērsta šo aktivitāšu telpiskajām izpausmēm jeb ģeogrāfijai. Studentifikācija ir salīdzinoši jauns jēdziens ģeogrāfijā un maz pētīta Latvijā. Pētījumam izvēlēta metodoloģiskā pieeja, kas ļauj cilvēka ikdienas dzīves aktivitātes un darbības telpu skatīt dzīves sfēru (life domains) kontekstā. Darbā pielietotas kvalitatīvās pētījumu metodes – strukturētas, padziļinātas intervijas ar ārvalstu studentiem. Iegūtie rezultāti liecina, ka ārvalstu studenti kopumā ir apmierināti ar dzīvi Rīgā, studiju kvalitāti un darba iespējām. Intervētie atklāja, ka pārsvarā ikdienas dzīve norit kopā ar citiem ārvalstu studentiem. Darbu veido ievads, 5 nodaļas, secinājumi, izmantotās literatūras saraksts un pielikums. Teksta kopējais apjoms ir 54 lapaspuses.",0
117,Purvu degumu izplatība Latvijā mūsdienās,"Bakalaura darba „Purvu degumu izplatība Latvijā mūsdienās” izstrādei tika izmantoti AS „Latvijas Valsts meži” apkopotā informācija par reģistrētajiem ugunsgrēkiem LVM valdījuma zemēs laika posmā no 2011. līdz 2018. gadam. Turpmākai analīzei atlasīti dati par 46 degšanas gadījumiem purvaiņu un kūdreņu meža augšanas apstākļu tipos un mežaudzēs, kas tieši piekļaujas purvu platībām. No iegūtajiem datiem izveidots kartogrāfiskais materiāls, kas parāda purvu, kūdras izstrādes lauku un tiem tieši pieguļošo mežu nogabalu ugunsgrēku izplatības tendenci. Rezultāti parāda, ka visaugstākā ugunsbīstamība ir jūlija un augusta mēnešos, bet ugunsgrēks var izcelties arī februārī vai novembrī. Visvairāk ugunsgrēku izcēlušies Vidzemes plānošanas reģionā – 16. Pētījums izstrādāts LU Efektīvas sadarbības projekta “Purvu degumu ietekmētās vides un purva atjaunošanās intensitātes pētījumi” ietvaros.",0
118,Kalcīts un tā veidošanās apstākļi Franas stāva smilšakmeņos un dolomītos Latvijā,"Maģistra darbā “Kalcīts un tā veidošanās apstākļi Franas stāva smilšakmeņos un dolomītos Latvijā” raksturotas kalcīta fizikālās īpašības, ķīmiskais sastāvs un veidošanās apstākļi. Pētījumi veikti 16 Amatas, Pļaviņu, Daugavas un Stipinu svītas atradnēs un atsegumos. Dokumentēti ģeoloģiskie griezumi, pētītas kalcīta fluorescences izpausmes un citas fizikālās īpašības, attiecības ar smilšakmens un dolomīta komponentiem plānslīpējumos, noteikts kalcīta ķīmiskais sastāvs un oglekļa stabilo izotopu attiecības. Secināts, ka kalcīts Amatas svītas smilšakmeņos un Pļaviņu, Daugavas un Stipinu svītas dolomītos kristalizējies līdzīgos apstākļos – no atmosfēras izcelsmes pazemes ūdeņiem sauszemes apstākļos. Kalcija karbonātu un ar to saistīto oksīdu un sulfīdu minerālu mobilizāciju, transportu un izgulsnēšanos ir sekmējuši paleokarsta procesi.",0
119,"Ezeru nogulumu netiešā datēšana, izmantojot sfērisko daļiņu identificēšanas metodi","Bakalaura darbs ir par fosilo kurināmo izdedžu sfērisko daļiņu identificēšanas analīzi ezeru nogulumos, nosakot paraugos sfēriskās oglekļa daļiņas (SCP) un neorganiskās daļiņas (IAP), un to izmantošanu nogulumu datēšanā. Pētījumā analizēti divu ezeru nogulumi – Lielais Vipēdis (Zemgale) un Bricu (Vidzeme). Kopumā, rezultāti uzrāda loģiskas sfērisko daļiņu koncentrāciju izmaiņas ar strauju pieaugumu ap 1950. gadu, maksimālo koncentrāciju ap 1980. gadu un strauju samazinājumu pēc 1991. gada, kas skaidrojams ar politiskām un ekonomiskām izmaiņām laika gaitā. Iegūtie rezultāti  norādīja, ka sfērisko daļiņu koncentrāciju ezeros ietekmē sedimentācijas apstākļi, bet, galvenokārt, atšķirības rada vēsturiskā rūpnieciskā darbība un rūpniecisko teritoriju reģionālais izvietojums. Bakalaura darbā aplūkotā metode var tikt pielietota ezeru nogulumu datēšanā. Papildus pētījumi ir nepieciešami, lai salīdzinātu koncentrāciju izmaiņas vēl citos ezeros.",0
120,Aerosolu piesārņojuma un trokšņa līmeņa novērtējums bērnu rotaļu laukumos Rīgas centrā,"Bakalaura darbā “Aerosolu piesārņojuma un trokšņa līmeņa novērtējums bērnu rotaļu laukumos Rīgas centrā” veikts piecu Rīgas centra bērnu laukumu cieto daļiņu gaisa piesārņojuma un trokšņa līmeņa izvērtējums 2019. gada pavasara periodā laika posmā no marta līdz maijam. Pētījuma ietvaros veikti mērījumi ar lāzera optisko daļiņu skaitītāju un trokšņa līmeņa mērierīci. Iegūtie rezultāti liecina, ka ar minētajiem aspektiem saistītā vides kvalitāte Rīgas bērnu laukumos ir apmierinoša, būtu jāstrādā ar trokšņa līmeņa samazināšanu. Atslēgas vārdi: bērnu laukumi, aerosolu gaisa piesārņojums, trokšņa līmenis.",0
121,Slāpekļa mēslojuma ietekme uz zemsedzes veģetāciju skujkoku audzēs uz minerālaugsnēm,"Mežsaimniecība ir viena no svarīgākajām tautsaimniecības nozarēm Latvijā, tāpēc ir svarīgi veikt pareizu mežu apsaimniekošanu, paaugstinot to ražību tai pat laikā nenodarot būtiskus kaitējumus apkārtējai videi. Maģistra darba mērķis ir pētīt slāpekļa mēslojuma ietekmi uz meža zemsedzes veģetāciju skujkoku audzēs uz minerālaugsnēm Kalsnavas mežu novadā. Darbā aplūkoti dažādi vides piesārņojuma veidi, to izplatība un ietekme uz vides procesiem. Maģistra darba izstrādei, sadarbībā ar LVMI Silava pētniekiem, izraudzīti 4 objekti, kur koku augšanas apstākļu uzlabošanai izmantots slāpekļa mēslojums. Zemsedzes veģetācijas analizēšanai izvēlētas 5 audzes LVMI Silava un LLU valsts zinātniskās izpētes mežu apsaimniekošanas aģentūras „Meža pētīšanas stacija” Kalsnavas mežu novadā, kur 2015. gadā ierīkoti mēslošanas izmēģinājumi. Katrā objektā ierīkoti mēslošanas (pētāmā deva – 0,44 t NH4NO3 ha-1) un kontroles parauglaukumi. Objektā ievākti dati par zemsedzes veģetācijas sastāvu un projektīvo segumu, novērtējums veikts 1 m2 lielos pastāvīgā monitoringa parauglaukumos. Pētījumā konstatēts, ka slāpekļa mēslojums būtiski nepalielina zemsedzes augu biomasu. Sūnu stāvā lielāks vidējais projektīvais segums veidojas kontroles parauglaukumos, savukārt lakstaugu stāvā – laukumos, kur izmantots augsnes ielabošanas līdzeklis. Salīdzinot ar 2016. gada datiem, kopējais sugu skaits objektos ir palielinājies, tāpat arī ielabotajos parauglaukumos uzskaitīts vairāk sugu nekā kontroles laukumos.",0
122,Lauksaimniecības zemju ainavu apsaimniekošanas izvērtējums Engures novadā,"Maģistra darba “Lauksaimniecības zemju ainavu apsaimniekošanas izvērtējums Engures novadā” mērķis ir noskaidrot lauksaimniecības zemju ainavu apsaimniekošanu un ietekmējošos faktorus mūsdienās Engures novada lauksaimniecībā izmantojamo zemju platībās. Literatūras apskatā tiek aplūkots lauksaimniecības zemju ainavas jēdziens un būtība, lauksaimniecības zemju ainavas struktūras izmaiņas Eiropā un izmaiņu ietekmējošie faktori  Latvijā un ietverta sadaļa ES lauksaimniecības politika Latvijā. Darbā ietverts pētāmās teritorijas raksturojums – ģeogrāfiskais novietojums, dabas apstākļi, zemes izmantošanas raksturojums, iedzīvotāju un apdzīvojuma struktūra, kā arī aprakstīta lopkopība Engures novadā.  Pētījuma ietvaros tika veikti lauku apsekojumi un veidots kartogrāfiskais materiāls, kurā attēloti Engures novada ģeogrāfiskais novietojums Latvijā, zemes lietojumveidu karte mūsdienās, kā arī ģeoloģiskā karte, LIZ kvalitatīvais vērtējums ballēs, meliorācijas karte, kā arī ciemu un ceļu izvietojums, LAD maksājumiem pieteiktās platības un sētās kultūras, u.c. kartes.  Papildus lauku pētījumiem, un kartogrāfiskā materiāla izstrādei, tika veidota aptauja, lai noskaidrotu Engures novada zemes īpašnieku/apsaimniekotāju viedokli par lauksaimniecības zemju apsaimniekošanu, lauksaimniecības zemju ainavu izmaiņām un to ietekmējošiem faktoriem, kā arī par nākotnes perspektīvām Engures novadā.   Darba apjoms: 93 lpp., 66 attēli, 2 tabulas, 1 pielikums.",0
123,Kāpu stādīšanas metodes piemērotība un pielietojums Latvijas piekrastē pēc Bigauņciema piemēra,"Bakalaura darba tēmas aktualitātes pamatā ir jautājums, kā nodrošināt Latvijas dabai tik nozīmīgās dabas teritorijas – jūras piekrastes aizsardzību, saglabājot gan tai raksturīgo dabas daudzveidību, gan rekreācijas vērtību, paralēli mazinot erozijas ietekmi. Darbā ir pētīta un apkopota zinātniskā literatūra par Baltijas jūras Latvijas krastu dinamiskajiem procesiem, primāro kāpu attīstību un “zaļajiem” krasta preterozijas pasākumiem.  Pētījuma ietvaros darba autore veica Bigauņciema modeļteritorijas krasta nogāzes virsūdens daļas šķērsprofilu nivelēšanu, iepriekšējo gadu nivelēšanas datu interpretāciju un tālizpētes materiālu analīzi par krasta iecirkņa ūdenslīnijas izmaiņām 30 gadu griezumā. Pamatojoties uz pētījumā iegūtajiem rezultātiem, tika novērtēta “kāpu stādīšanas” metodes efektivitāte Bigauņciema krasta iecirknī un sastādīts kartogrāfisks uzskates materiāls ar potenciālajām “kāpu stādīšanas” pasākumu realizācijas vietām citos krasta iecirkņos Latvijas piekrastē. Darba kopējais apjoms ir 54 lappuses, kas satur 21 attēlu.",0
124,Aviosatiksmes radītā trokšņa piesārņojuma raksturojums,"Bakalaura darbā veikts VAS ""Starptautiskā lidosta ""Rīga"""" aviosatiksmes radītā trokšņa piesārņojuma mainības un ietekmējošo faktoru (meteoroloģisko un gaisa kuģu) novērtējums. Analīze veikta 2018. gadā iegūtajiem mērījumiem četrās lidostas teritorijā uzstādītās monitoringa stacijās – TMS1, TMS2B, TMS3 un TMS4. Lai analizētu VAS ""Starptautiskā lidosta ""Rīga"""" datus, izmantota statistiskā datu apstrāde, datu sektorālā analīze kontekstā ar gaisa kuģu pacelšanos un nolaišanos. Papildus veikts teritorijas apsekojums, lai vizuāli novērtētu paliekošā trokšņa ietekmi uz veiktajiem mērījumiem.",0
125,Epicoccum un Polythrincium sēņu sporas Rīgas gaisā: 2013. un 2014. gada monitoringa rezultāti,"Bakalaura darba tēma ir: Epicoccum un Polythrincium sēņu sporas Rīgas gaisā: 2013. un 2014. gada monitoringa rezultāti. Par pētījuma pamatu tika izmantoti aerobioloģiskie un meteoroloģiskie dati 2013. un 2014. gadam.  Bakalaura darba mērķis ir noskaidrot Epicoccum un Polythrincium sporu sezonalitāti un diennakts rādītājus Latvijā, un to ietekmējošos faktorus (diennakts gaisa vidējā temperatūra, gaisa relatīvais mitrums,  diennakts nokrišņu summa, saules spīdēšanas ilgums utt.). Darba praktiskajā daļā, laboratorijā, tika veikta aerobioloģisko slaidu mikroskopiskā analīze, atpazīstot Epicoccum un Polythrincium sēņu  sporas un nosakot to koncentrācijas gaisā. Pēc tam tika veikta sēņu sporu un meteoroloģisko radītāju analīze. Rezultāti uzrādīja nelielu abu sēņu ģinšu sporu koncentrāciju gaisā, ar maksimālām vērtībām augusta mēnesī. Izteikta sakarība starp sporu koncentrāciju gaisā netika konstatēta, visciešākā koncentrācija tika aprēķināta starp sporu koncentrāciju un  vidējo diennakts gaisa temperatūru.",0
126,Biogēno elementu slodžu aprēķinu salīdzinājums Latvijas lielākajām upēm,"Augu attīstībai ūdens vidē kritiski ir biogēnie elementi slāpeklis un fosfors. Pārāk lielas biogēno elementu koncentrācijas veicina pārmērīgu augu augšanu, radot eitrofikāciju. Eitrofikācija ir viena no nozīmīgākajām vides problēmām Baltijas jūrā. Primārais biogēno elementu avots Baltijas jūrā ir virszemes ūdeņu notece. Lai apzinātu un novērtētu Latvijas upju ietekmi uz Baltijas jūras vides veselību, nepieciešams veikt upju biogēno elementu slodžu aprēķinus. Bakalaura darbā veikts Nkop un Pkop slodžu aprēķinu salīdzinājums, izmantojot ilggadīgos hidroloģisko un hidroķīmisko mērījumu datus astoņām lielākajām Latvijas upēm, kuras ietek Baltijas jūrā un Rīgas līcī – Daugavai, Lielupei, Gaujai, Ventai, Salacai, Bārtai, Sakai un Irbei.",0
127,Mežu izciršanas ietekme uz koku sugu sastāvu Kurzemes plānošanas reģionā no 2001. līdz 2017. gadam,"Bakalaura darba ietvaros aprakstīti mežu ciršanas veidi, to pielietojums. Aprakstīts koku sugu sastāvs, Latvijas mežu vēsture. Darbā apkopoti dati par koku sugu sastāvu Kurzemes plānošanas reģionā, apkopoti dati par mežu izciršanu un to atjaunošanu. Izdarīti secinājumi par mežu ciršanas ietekmi uz koku sugu sastāvu. Darbs sastav no trim nodaļām un apakšnodaļām, tā kopejais apjoms ir 39 lappusses. Darbā ietvērti 18 attēli, 11 pielikumi, 1 tabula  un 20 litertūras avotiem un vienas galvenās datu bāzes.",0
128,Rīgas urbānās struktūras izmaiņas un reģenerācijas iespējas: Āgenskalna piemērs,"Pēdējos gados Rīgā attīstījies apkaimju aktīvisms. Šajā procesā iesaistījies arī Āgenskalns ar izveidotu apkaimes biedrību, taču apkaime piedzīvojusi arī pilsētas līmenī nozīmīgas pārmaiņas, tādas kā Āgenskalna tirgus nonākšanu privātā sektora nomnieku pārvaldībā.  Bakalaura darba mērķis ir izvērtēt Āgenskalna centra urbānās struktūras izmaiņas un teritorijas potenciālu reģenerācijas pasākumu īstenošanai. Secināts, ka šobrīd nozīmīgākās urbānās struktūras izmaiņas norisinās tirdzniecības sektorā. Teritorijas reģenerācijas potenciāls ir augsts, to īpaši izceļ aktīvā kopiena, kā arī apbūves struktūra. Bakalaura darba noslēgumā tiek izvirzīti konkrēti priekšlikumi Āgenskalna centra reģenerācijai.",0
129,Sezonalitātes ietekme uz sociālo tīklu lietošanas paradumiem,"Viens no 21. gadsimta galvenajiem virzītājspēkiem ir informācijas tehnoloģijas (IT). Mūsdienās nozīmīgs sazināšanās un sevis reprezentēšanas veids ir būt sociāli aktīvam interneta vidē, kur informāciju pārraidīt visā pasaulē ir ātri un ērti, padarot ģeogrāfiju tuvāku cilvēkam. Pētījums, izmantojot elektronisko resursu priekšrocības, sniedz iespēju izprast cilvēka uzvedības motivācijas sociālo tīklu vidē un to ietekmējošos faktorus, tostarp sezonalitāti. Bakalaura darbā tika pētīts, cik liela nozīme sociālo tīklu lietošanas paradumos ir sezonalitātei un ģeogrāfiskajam tuvumam.  Pētījumā konstatēts, ka visaktīvākie sociālo tīklu lietotāji ir Z paaudzes pārstāvji, kuri arī visizteiktāk reprezentē ģeogrāfiskā tuvuma iezīmes. Sezonalitātes ietekme vairāk manāna dabas objektu un sezonāla rakstura apskates vietu attēlos, kuri visvairāk tiek publicēti vasaras mēnešos, turpetim ziemas un rudens sezonā intensīvāka ir ziņu, rakstu, video dalīšanās aktivitāte.  Atslēgas vārdi: sociālie tīkli, sezonalitāte, uzvedības ģeogrāfija, sezonalitāte, ģeogrāfiskais tuvums.",0
130,Gaujas ielejas morfoloģija Viduslatvijas un Piejūras zemienē,"Bakalaura darbā veikts pētījums par Gaujas ielejas morfoloģiju lejasteces posmā. Darbā teorētiskajā daļā apzināti agrāk veikto pētījumu rezultāti par Gaujas ielejas ģeomorfoloģisko uzbūvi un veikta literatūras analīze par upju ieleju morfoloģisko uzbūvi un aluvialiem nogulumiem. Darbā rezultatā sagatavotas kartes, kuras balstītas uz Latvijas ģeotelpiskas informācijas aģentūras izveidoto LiDAR zemes virsmas modeli un autores veiktājiem kamerāliem un lauka pētījumiem. Iegūtie rezultāti apstrādāti izmantojot QGis, ArcMap, Streonet un Microsattion datorprogrammas. Pētījuma rezultāti liecina par Gaujas ielejas lejasteces sarežģīto uzbūvi un tas posmveidīgo attīstību deglaciācijas laikā. Darbs ietver 65 lappuses, 3 nodaļas, 29 attēlus, 4 tabulas un 2 pielikumus. Tas satur atsauksmes uz 56 izziņas avotiem.  Atslēgvārdi: ieleja, terase, paliene, furkācija, laterāla migrācija, LiDAR.",0
131,Trokšņa piesārņojums tehnoloģisko operāciju laikā Rīgas Tirdzniecības ostā,"Bakalaura darbā “Trokšņa piesārņojums tehnoloģisko operāciju laikā Rīgas Tirdzniecības ostā” sniegts trokšņa piesārņojuma vispārējs raksturojums, aprakstīti tā izplatību ietekmējošie faktori un samazināšanas iespējas. Praktiskajā daļā veikti trokšņa līmeņa mērījumi astoņos kontrolpunktos Rīgas Tirdzniecības ostas teritorijā. Veikta rezultātu statistiskā apstrāde, lai novērtētu sezonālās un diennakts atšķirības, kā arī meteoroloģisko parametru ietekmi uz trokšņa izplatību.",0
132,"Trokšņa līmeņa novērtējums Rīgā, Nordeķu parkā un Dzegužkalnā","Bakalaura darbā “Trokšņa līmeņa novērtējums Rīgā, Nordeķu parkā un Dzegužkalnā” sniegts trokšņa piesārņojuma vispārējs raksturojums, aprakstīti tā izplatību ietekmējošie faktori un samazināšanas iespējas. Praktiskajā daļā veikti trokšņa līmeņa mērījumi vairākos kontrolpunktos Nordeķu parkā un Dzegužkalnā, rezultātu statistiskā apstrāde veikta, lai novērtētu sezonālās un diennakts atšķirības, meteoroloģisko parametru, reljefa un attāluma ietekmi uz trokšņa izplatību.",0
133,Linezera ekoloģiskā stāvokļa novērtējums,"Linezers ir beznoteces ezers, uz kuru ir liela antropogēna ietekme, jo tas atrodas Rīgā, Biķernieku trases vidū, kur ikgadēji, jau vairāk kā 50 gadus notiek auto un moto sporta sacensības. Linezers ir maz pētīts ezers, tam lielāka uzmanība pievērsta tikai nesen, sakarā ar trases pārbūves darbiem.  Bakalaura darba mērķis ir novērtēt ezera ekoloģisko kvalitāti pēc ūdens bioloģiskajiem, ķīmiskajiem un fizikālajiem parametriem.",0
134,Iekštelpu gaisa piesārņojums pirmsskolas vecuma bērnu izglītības iestādēs,"Bakalaura darba “Iekštelpu piesārņojums pirmsskolas vecuma bērnu izglītības iestādēs” analizēts un aprakstīts iekštelpu vides vispārīgs raksturojums un hipotētiskie piesārņojuma avoti. Eksperimentālā daļā veikti oglekļa dioksīda (CO2), cieto daļiņu PM2.5, PM10, formaldehīda (HCHO), gaistošo savienojumu (TVOC) vielu un mikroklimata (temperatūra, relatīvais mitrums) mērījumi. Laika posmā no 2019. gada ziemas līdz 2019. gada pavasarim apmeklētas 3 pirmsskolas izglītības iestādes (PII) – divas Rīgā, Ziepniekkalnā un viena Iecavā. Iegūtie rezultāti salīdzināti ar normatīviem un Pasaules veselības organizācijas (PVO) rekomendējamajiem normatīviem.",0
135,Trokšņa izplatība mainīgas apbūves un apzaļumošanas teritorijās Cēsīs,"Mūsdienās trokšņa piesārņojums ir viens no lielākajiem vides piesārņojums veidiem pasaulē. Īpaši aktuāla trokšņa piesārņojuma problēma ir pilsētvidē, kur dzīvo vairāk nekā puse pasaules iedzīvotāju, un skaits turpina pieaugt urbanizācijas dēļ.  Bakalaura darbā “Trokšņa izplatība mainīgas apbūves un apzaļumošanas teritorijās Cēsīs”, izmantojot tiešos mērījumus, tika novērtētas trokšņa piesārņojuma izplatības īpatnības orogrāfiski mainīgā pilsētvidē. Darba izstrādē tika izvēlēti 7 trokšņa monitoringa punkti Cēsu pilsētā, veikti mērījumi vasaras, rudens un ziemas sezonās, un analizēta mainīgas apbūves un apzaļumošanas potenciālā efektivitāte kā skaņas aizsargbarjerai, ņemot vērā skaņas, temperatūras, vēja un reljefa mērījumus.",0
136,Automātisko šķirošanas līniju izmantošana nešķirotu atkritumu apstrādē,"Bakalaura darba mērķis ir Latvijas atkritumu apsaimniekošanas valsts plāna (AAVP) sadaļas par atkritumu pārstrādi izvērtēšana, novērtējot tā izpildi, tendences un šķēršļus ceļā uz ES mērķa - atkārtotai izmantošanai nodrošināt 50% sadzīves atkritumu (pēc svara). Tiek izvērtēts vai ar pašreizējo un plānoto automātisko šķirošanas līniju jaudu un tehnisko nodrošinājumu  ir iespējams sasniegt šo mērķi, un tas - kādas pārmaiņas varētu nest plānotās izmaiņas Rīgas pašvaldības atkritumu apsaimniekošanas sistēmā pēc 2020. gada.",0
137,Dzīvsudraba akumulācija asara Perca fluviatilis audos Rīgas līča piekrastē,"Dzīvsudraba akumulācija asara Perca fluviatilis audos Rīgas līča piekrastē. Darbā tika kvantitatīvi noteikts Hg saturs asara audos noskaidrojot Hg atkarību no asaru izmēra, masas, vecuma un sezonas, kā arī izpētīta barības bāzes ietekme uz Hg saturu asaros. Hg izpēte ir aktuāla, jo ūdens ekosistēmās Hg biomagnificējas augstāko koncentrāciju sasniedzot zivīs, pēc to veselības ir iespējams spriest par ūdens vides ekoloģisko stāvokli. Samazinot Hg slodzes, tā saturs jūras ūdenī ir zems, bieži zem noteikšanas robežas, tomēr atsevišķām zivju sugām novērota augsta Hg bioakumulācija. Eksperimentālajā daļā tika ievākti 642 asari 8-30 cm. Tika konstatēts, ka visi paraugi bija piesārņoti ar Hg diapazonā 23-278µg/kg slapja svara, novērota neliela sezonāla Hg mainība un būtiska korelācija starp Hg saturu un bioloģiskajiem parametriem un barības bāzi.",0
138,Baltijas jūras attīstības stadiju krasta līnijas Ventspils lagūnas apkārtnē,"Kompleksā Baltijas jūras attīstība skārusi ne vienu vien piejūras teritoriju, piemēram, jūras transgresijas vai regresijas rezultātā radot lagūnas. Tāda ir arī senā Ventspils lagūna, kas piedzīvojusi gan vairākkārtīgus ūdens līmeņa celšanās jeb transgresijas periodus, radot akmens laikmeta cilvēkam pievilcīgus lagūnas apstākļus, gan arī regresijas periodu radītos sauszemes apstākļus, kādi senās lagūnas teritorijā ir arī mūsdienās. Izmantojot automatizētu LiDAR datu apstrādes metodi, iegūts augstas detalizācijas reljefa modelis, kas izmantots seno krasta līniju dešifrēšanā. Analizējot iegūtos seno krasta līniju datus, pēc lagūnas reljefa modeļa precizēšanas, veikta seno ūdens līmeņu modelēšana, rodot četru ūdens līmeņu un tiem attiecīgo krasta līniju telpiskā novietojuma modeļus.",0
139,Mikroklimata novērtējums degvielas uzpildes staciju iekštelpās,"Bakalaura darbā „Mikroklimata novērtējums degvielas uzpildes staciju iekštelpās” sniegts mikroklimata raksturojums degvielas uzpildes stacijās. Pētījums veikts četrās DUS: DUS Ziepniekkalns, DUS Mūkusala, DUS Vienība, DUS Ulmanis 1. Mērījumi veikti, izmantojot tiešo mērījumu metodi, organizētas atkārtotas mērījumu kampaņas, veicot vismaz 6 dienas ilgus nepārtrauktus mērījumus. Darbā izvērtētas iekštelpu un ārtelpu rādītāju saiknes (korelāciju analīze).",0
140,Vides aspekti vēsturiskās ģeogrāfiskās kartēs,"Vēsturiskās ģeogrāfiskās kartes ir līdzeklis, ar kura palīdzību iespējams novērtēt vides apstākļus pirms mūsdienu kartogrāfijas tehnoloģiju parādīšanās. Apvienojumā ar mūsdienu ģeotelpisko informāciju tās ļauj rekonstruēt vēsturiskās vides pārmaiņas. Lielākajā daļā Eiropas, tostarp Latvijā, senākās vēsturiskajiem vides pētījumiem piemērotās kartes ir izstrādātas 17. vai 18. gadsimtā, tādējādi ļaujot rekonstruēt vides pārmaiņas vairāku gadsimtu garumā. Šīs kartes ir izmantotas ainavu izmaiņu analīzē, upju dinamikas pētījumos un citās pētījumu jomās. Bakalaura darbā aplūkota līdzšinējā pieredze vēsturisko karšu izmantošanā vides pētījumos, analizēti vides aspekti Latvijas vēsturiskajās kartēs un novērtētas to potenciālās izmantošanas iespējas dažādās pētījumu jomās.",0
141,Limbažu iedzīvotāji un to ģeogrāfiskās mobilitātes iezīmes,"Bakalaura darbā ""Limbažu iedzīvotāji un to ģeogrāfiskās mobilitātes iezīmes"" tiek veikta Limbažu pilsētas iedzīvotāju ģeogrāfiskās mobilitātes veidu - svārstmigrācijas jeb ikdienas mobilitātes un iekšzemes migrācijas izpēte. Bakalaura darba mērķis ir apzināt un izvērtēt Limbažu pilsētas iedzīvotāju ģeogrāfiskās mobilitātes iezīmes un to ietekmi uz iedzīvotāju skaita izmaiņām. Lai izpētītu iedzīvotāju ģeogrāfiskās mobilitātes teorētiskos aspektus, bakalaura darbā tiek analizēta zinātniski un publiski pieejamā literatūra un pētījumi, bet, lai iegūtu nepieciešamos datus par Limbažu pilsētas iedzīvotāju ģeogrāfisko mobilitāti, tiek veikta iedzīvotāju anketēšana. Bakalaura darbs sastāv no anotācijas latviešu un angļu valodā, ievada, 4 nodaļām, secinājumiem, izmantotās literatūras saraksta un pielikuma. Pirmajā nodaļā ietverts teorētiskais iedzīvotāju ģeogrāfiskās mobilitātes veidu – svārstmigrācijas un iekšzemes migrācijas, raksturojums. Otrajā nodaļā raksturots Limbažu pilsētas ģeogrāfiskais novietojums, infrastruktūra un uzņēmējdarbība, apdzīvojuma struktūra un iedzīvotāji. Trešajā nodaļā apkopoti darbā izmantotie materiāli un metodes. Ceturtajā nodaļā raksturoti un izvērtēti Limbažu pilsētas iedzīvotāju ģeogrāfiskās mobilitātes – svārstmigrācijas jeb ikdienas mobilitātes un iekšzemes migrācijas pētījuma rezultāti.",0
142,Klimata ietekme uz meža sastāvu ZR Vidzemes augstienē Holocēnā,"Vecmane, E. 2019.Klimata ietekme uz meža sastāvu ZR Vidzemes augstienē holocēnā. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, Vides zinātnes nodaļa.  Bakalaura darba mērķis ir izpētīt klimata ietekmi uz meža sastāvu holocēnā ZR Vidzemes augstienē. Bakalaura darba gaitā tiek pētīti Āraišu ezera nogulumi, pielietojot sporu-putekšņu analīzi, kā arī analizēti un vizualizēti iegūtie pētījuma rezultāti, izmantojot datorprogrammas TILIA. Darbā pielietota klāsteru analīze un aprakstošā analīze. Iegūtie rezultāti sniedz ieskatu meža sastāva izmaiņās klimata mainības ietekmē laika periodā no 9550. līdz 4290. gadam pirms mūsdienām.",0
143,Piesārņojuma ar cietajiem atkritumiem sastāvs un izplatība Rīgas līča ūdens virsējā slānī,"Darbā apskatīts viens no Jūras stratēģijas pamatdirektīvā noteiktajiem laba jūras vides stāvokļa raksturlielumiem – piesārņojums ar cietajiem atkritumiem. Līdz šim veiktie pētījumi par cieto atkritumu piesārņojumu jūras ūdens vidē Latvijā fokusējās uz Baltijas jūras pludmales zonu un salīdzinoši liela izmēra daļiņām. Par mikroskopiskām cieto atkritumu daļiņām pētījumi Latvijas ūdeņos līdz šim nav veikti un arī Baltijas jūrā šādi pētījumi ir veikti relatīvi maz.  Pētījuma mērķis ir novērtēt Rīgas līcī esošo cieto atkritumu piesārņojuma sastāvu un izplatību ūdens virskārtā, izmantojot organiskā materiāla ķīmiskās sadalīšanas un filtrēšanas metodi, kā arī Furjē transformācijas infrasarkanās gaismas spektroskopijas metodi.  Cieto atkritumu koncentrācijas ūdens virskārtas paraugos variēja no 0,4 līdz 6,24 daļiņām/m^3. Lielākā daļa analizēto cieto atkritumu sastāvēja no sintētiskiem polimēriem.",0
144,"Ģimenes dārziņi Latvijā, to pārvaldība un devums sabiedrībai","Ģimenes dārziņi  ir augstvērtīgas pilsētas dabas un apstādījumu teritorijas, jo tiem piemīt ne tikai rekreācijas nozīme, bet arī sociālās mijiedarbības un veselīgas pārtikas nodrošināšanas funkcija.  Latvijā nav vienotas ģimenes dārziņu pārvaldības sistēmas un pašreizēja Rīgas domes politika ir vērsta uz to pārveidošanu citiem mērķiem. Darba mērķis ir noskaidrot, kāda ir ģimenes dārziņu lietderība un aktualitāte mūsdienīgā sabiedrībā, ka arī salīdzināt dažādus pārvaldības veidus. Bakalaura darba pētījumā tika noskaidrotas ģimenes dārziņu teritoriju platības Latvijas republikas nozīmes pilsētu teritorijas attīstības plānojumos, izmantojot tālizpētes metodi un ĢIS programmatūru. Tika organizētas intervijas ar ģimenes dārziņu pārvaldībā iesaistītajām personām ar mērķi noskaidrot atšķirības starp tiešo un netiešo ģimenes dārziņu pārvaldību. Darbā tika izmantota anketēšanas metode, lai noskaidrotu galvaspilsētas jaunākās paaudzes iedzīvotāju attieksmi pret ģimenes dārziņiem kā pilsētas vides sastāvdaļu. Pētījuma rezultāti liecina, ka ģimenes dārziņu nozīme Latvijas republikas nozīmes pilsētu teritorijas attīstības plānojumos ir daļēji ignorēta, kaut tiem ir būtiska nozīme ilgtspējīgas attīstības īstenošanā un tie ir aktuāli mūsdienu sabiedrībai.",0
145,Ostas ietekme uz jūras krasta izmaiņām Pāvilostā,"Bakalaura darbā analizēta informācija par Pāvilostu, krasta procesiem, preterozijas aizsardzības pasākumiem, kādi tiek izmantoti citviet pasaulē, to izmantošanas priekšrocībām un trūkumiem. Darba mērķis ir noskaidrot krasta reljefa erozijas un akumulācijas intensitāti tiešā Pāvilostas ostas tuvumā.  Darba pētnieciskajā daļā ir izveidots kartogrāfiskais materiāls, kurā salīdzinātas krasta līnijas izmaiņas posmos ap Pāvilostas ostu kopš 1942. gada. Krasta nogāzes virsūdens daļas dinamika analizēta, izmantojot Latvijas jūras krastu ģeoloģisko procesu monitoringa sistēmā uzkrātos vēsturiskos datus, kā arī datus, kas iegūti 2018. g. rudenī un 2019. g. pavasarī veiktajos mērījumos. Lai izvērtētu Pāvilostas attīstības iespējas, veikta SVID analīze.",0
146,Cilvēku darbības paleobotāniskās un paleoekoloģiskās liecības Āraišu ezera nogulumos,"Bakalaura darba „Cilvēku darbības paleobotāniskās un paleoekoloģiskās liecības Āraišu ezera nogulumos“ izstrādes laikā tika pētīti Āraišu ezera nogulumi, izmantojot augu un ogļu makroskopisko atlieku analīzes. Tika iegūti detāli dati par lokālās veģetācijas, uguns režīma un augsnes erozijas izmaiņām, rekonstruēti paleobotāniskie un paleoekoloģiskie vides apstākļi, un noteikta cilvēku ietekme teritorijā ap Āraišu ezeru laikā no 34. g.p.m.ē. Iegūtie dati uzrāda pirmo cilvēku ietekmi jau sākot no 300. g.m.ē., tomēr intensīva cilvēku darbība sāk norisināties līdz ar Āraišu ezerpils izbūvi, 700. g.m.ē. otrajā pusē.",0
147,Smaku piesārņojuma izplatība Ventspils brīvostas teritorijas apkārtnē,"Viens no gaisa kvalitātes rādītājiem ir tā smarža, kuras uztvere nereti ir subjektīva. Aktīvas saimnieciskās darbības rezultātā bieži tiek emitētas dažādas smakas. Bakalaura darbā “Smaku piesārņojuma izplatība Ventspils brīvostas teritorijas apkārtnē” apkopota informācija par galvenajiem smaku piesārņojuma avotiem, izplatību ietekmējošiem faktoriem, novērtēšanas metodēm, normatīviem un kontroles instrumentiem. Darba pētnieciskā daļā veikta potenciālo smaku piesārņojuma avotu identifikācija, analizējot 2016. gada valsts statistiskos pārskatus 2-Gaiss, Ventspils brīvostas teritorijā, izvērtētas galvenās potenciālās vielas. Eksperimentālā daļā veikta smaku izplatības modelēšana dažādas atmosfēras stabilitātes apstākļos, izplatības zonu kartēšana.",0
148,Saldūdens akvakultūras dīķu ekosistēmu pakalpojumi Latvijā,"Maģistra darba mērķis ir novērtēt saldūdens dīķu sniegtos ekosistēmu pakalpojumus Latvijā. Dīķu sniegto pakalpojumu izpēte ir svarīga dīķu ekosistēmu vispārējā stāvokļa novērtēšanā, lēmumu pieņemšanā un tālākās attīstības plānošanā. Darbā tiek vērtēti gan apgādes, gan regulējošie, gan kultūras – nemateriālie pakalpojumi. Darbā kritiski analizēti arī pieejamie dati ekosistēmu pakalpojumu aprēķināšanai, izmantojot ekonomiskās, biofizikālās, kā arī sociālās vērtēšanas metodes. Balstoties uz pētījuma rezultātiem, veicot statistikas datu analīzi, novērtējot aptaujās iegūto informāciju, un balsoties uz zinātniskās literatūras avotiem, darba noslēgumā ir izdarīti secinājumi par dīķu ekosistēmu pakalpojumu nozīmīgumu un to izmantošanu lēmumu pieņemšanā.",0
149,Terapijas dārza izveides iespējas: Rīgas Psihiatrijas un Narkoloģijas centra Ambulatorās aprūpes centra “Veldre” piemērs,"Maģistra darbā ir izpētīti apstākļi, kas var mazināt plaisu starp ieguvumiem piemērotas dabas vides – terapijas dārzu – izmantošanā ārstniecības programmās, kuras balstās ļoti apjomīgos un vairāk kā 100 gadus ilgos plaši sazarotos zinātniskās izpētes rezultātos pasaulē, īpaši – psijiatrijā, un situāciju, kad Rīgas Psihiatrijas un Narkoloģijas centra (RPNC) iestāžu pilsētvides dabas teritorijas tiek ekstensīvi apsaimniekotas, un tāpēc to potenciāls netiek pilnvērtīgi izmntots veselības veicināšanā. Tēmas aktualitāti pamato strauja validētu ekoterapijas metožu attīstība pasaulē. Izpēti veido rīcībpētījums 3 posmos, kurā Rīgas Psihiatrijas un Narkoloģijas centra Ambulatorās aprūpes centrā “Veldre”, tika labiekārtota teritorija. Autors – dārzkopības speciālists - iekļāvās aprūpes centra kopienā kā dārznieks, un ar profesionālas dārzkopības intervences palīdzību, izmainītajos apstākļos, ļāva kopienai radīt jaunas zināšanas par saiknes ar dabas vidi uzlabošanas iespējām, tostarp veidojot pieredzi terapeitiskās dārzkopības kā ārstniecības metodes iekļaušai veselības aprūpes programmās un dārzkopības terapeita specialitātes izveidošanai Latvijā.",0
150,"Mijattiecību telpas Rīgas naktsdzīvē: ""iziešanas ārā"" ģeogrāfija","Maģistra darbā “Mijattiecību telpas Rīgas naktsdzīvē: “iziešanas ārā” ģeogrāfijas” ir analizētas, aprakstītas un interpretētas Rīgas nakts vietu mijattiecību telpas un to saiknes. Darba mērķis ir raksturot mijattiecību telpas Rīgā, kas veidojas, jauniešiem esot nakts vietās un pārvietojoties uz un no tām, un to afektīvās atmosfēras. Pētījums ir kvalitatīva un kvantitatīva vietas studija, kura balstās uz mijatttiecību ģeogrāfijas idejām. Izmantotas dažādas metodes un dati: tiešsaistes aptaujā iegūti dati par Rīgas jauniešu mobilitāti un “iziešanas ārā” paradumiem, dati par nakts vietām, iedzīvotāju izvietojumu un ar novērojumiem iegūti nakts vietu profili. Tika secināts, ka jaunieši neatkarīgi no dzīvesvietas naktī atpūsties dodas uz Centru un Vecrīgu, bet viņu vietas izvēles noteicošais faktors ir vietas atmosfēra, ne topogrāfiski parametri.",0
151,Ģentrifikācijas iezīmes Āgenskalna apkaimē,"Maģistra darbā pētītas ģentrifikācijas procesa izpausmes Āgenskalna apkaimē Rīgā, analizējot izmaiņas iedzīvotāju sastāvā. Visplašāk ģentrifikācija pētīta lielajās pilsētās un tā ir plaši atspoguļota Rietumvalstu zinātniskajā literatūrā. Salīdzinoši mazāk pētītas Centrālās un Austrumeiropas valstu pilsētas. Pētījuma metodoloģija ietver kvantitatīvo un kvalitatīvo metožu kombināciju. Pētījuma rezultāti parāda, ka Rīgā ģentrifikācijas attīstību nevirza gados jaunu, augsti izglītotu profesionāļu ģeogrāfiskā mobilitāte, kas ir raksturīga iezīme Ziemeļamerikā un Rietumeiropā. Tāpat daudz mazākā mērā ģentrifikācijā izpaužas dzīves vietas izvēles nosacījumi radošo profesiju pārstāvju, kā arī izglītības un zinātnes darbinieku vidū. Tas norāda, ka radošās sociālās grupas ietekme uz ģentrifikāciju Rīgā ir ievērojami zemāka, nekā globāli novērtēts. Līdzīgi, kā citās post-sociālisma pilsētās, ģentrifikācijas attīstību Rīgā sekmē sociālā mobilitāte, augstākās izglītības prestižs un darba tirgus profesionalizācija. Āgenskalna apkaime ir lielisks piemērs ģentrifikācijas procesu izpētei Rīgā. Apkaimē vērojamas ģentrifikācijas procesu izpausmes, kas atspoguļojas iedzīvotāju sastāvā, nekustamā īpašuma tirgū un kultūras patēriņā.",0
152,Socioekoloģiskās sistēmas pieeja pilsētas zaļās infrastruktūras plānošanā: Hunzes upes koridora piemērs Groningenā,"Pilsētu var uzskatīt par daudzšķautņainu organismu, kas pastāv pateicoties gan pilsētas ekosistēmas iekšējiem, gan arī ārējiem resursiem, taču pieaugot iedzīvotāju skaitam, noslogojums uz pilsētā pastāvošajām dabas teritorijām un kultūrmantojumu nemitīgi pieaug. Pilsētvide veidošanā tiek izmantoti stingri noteikti pārvaldības instrumenti, kā arī pilsētvides apsaimniekošanā tiek izmantoti tehniski pārvaldības risinājumi. Līdz ar to pilsētas kļūs par neelastīgām un izteikti cilvēku kontrolētām sistēmām, kuras zaudē spēju pielāgoties neprognozētu ārējo faktoru iedarbībai. Arī pilsētas kultūrvēsturiskās sejas zaudēšana atstāj nospiedumu uz vietas identitātes un labklājības jautājumiem. Tā iemesla dēļ šajā pētījumā galvenā uzmanība tiek pievērsta pilsētas zaļās infrastruktūras atjaunošanai un integrēšanai apkārtējā ainavā, ņemot vērā sociālos un kultūras mantojuma jautājumus. Papildus šajā darbā tiks pētīti gadījumu piemēri, kas kalpo kā papildus informācijas avots ne tikai teorētisko zināšu papildināšanai, bet arī praktisku piemēru integrēšanai šī pētījuma rezultātos, piedāvājot ieteikumus pilsētvides zaļās infrastruktūras plānošanā. Katra antropogēna iejaukšanās atstāj nospiedumu, kuru nevar tik viegli mainīt vai atgriezt iepriekšējā sistēmas stāvoklī, tāpēc šajā darbā tiks izmantota sociāl - ekoloģiskas sistēmas ilgtspējas (noturības) novērtējums, kurš apskata konkrētas sistēmas problēmas, tās elementus, dinamisko attīstību dažādos mērogos, kā arī pārvaldības un sociālā tikla īpašības. Šis darbs meklēs risinājumus, kā apvienot sociālo un ekoloģisko vērtības  vēsturiskajā Hunzes upes teritorijā. Pateicoties socio-ekoloģiskajam novērtējuma ir iespējams izcelt sistēmas stiprās un vājās puses, laicīgi piemērojot pilsētvides pārvaldību attiecīgajiem apstākļiem.",0
153,"Kūdras resursu izmantošanas sociālekonomiskie procesi Latvijā SIA “Laflora"" piemērs","Latvijā nav pilnībā apzināti un novērtēti ekonomiskie un sociālekonomiskie ieguvumi, ko sniedz kūdras nozare. Tā ir nopietns valsts ekonomikas balsts, kas nodrošina: darba vietas valsts reģionos, tajā skaitā nomalēs, kur ir maz darba iespēju. Kūdras nozare sniedz savu ieguldījumu valsts nodokļu samaksā un valsts eksporta bilancē. Lai veidotu priekštatu par kūdras nozares attīstību nepieciešams apzināt arī cilvēkresursu piesaisti kūdras nozarei, kas ir cieši saistīta ar nozares sociālekonomiskajiem procesiem. Maģistra darba mērķis - noskaidrot kūdras resursu un to izmantošanas sociālekonomisko  procesu raksturu Latvijā, veicot pētījumu par uzņēmumu SIA “Laflora”, izmantojot un analizējot pieejamo informāciju par kūdras ražošanas apjomu, ekonomiskajiem, sociālekonomiskajiem procesiem un izmantojot datu apstrādes metodes vizualizēt un analizēt kūdras apjomu, apgrozījumu, darbaspēka vecumstruktūru, dzīvesvietu, izmantojot SIA “Laflora” sniegtos datus.  Pētījumā secināts, ka SIA „Laflora” ir stabils un augošs kūdras nozares uzņēmums, kas ražo augstvērtīgu produkciju ar pievienoto vērtību, bet arī iedzīvotājiem sniedz iespēju strādāt attālos lauku reģionos.",0
154,Metodoloģiski risinājumi tālizpētes datu laika rindu izmantošanā lauksaimniecības kultūru automātiskajā klasifikācijā,"Tuvojoties jaunajam Eiropas Savienības kopējās lauksaimniecības politikas periodam 2020. gadā, ES dalībvalstīm no fiziskām kontrolēm pakāpeniski jāpāriet uz lauksaimniecības zemju monitoringu, kas balstīts uz tālizpētes datiem, primāri – Sentinel-1 un Sentinel-2. Šī pētījuma mērķis, apkopojot līdzšinējo pētījumu pieejas un eksperimentējot ar ieejas datu kombinācijām, ir izstrādāt Latvijas primārajām lauksaimniecības kultūrām atbilstošus metodoloģiskus risinājumus šo kultūru automātiskajai klasifikācijai, balstoties uz optiskajiem un radarsatelīta datiem. Rezultātā tika iegūts risinājums, kura ietvaros ar NDVI un MSAVI2 veģetācijas indeksu, SAR atstarojuma statistiku un Random Forest klasifikatoru ir iespējams veikt ziemāju, vasarāju un zālāju automātisko klasifikāciju ar vidējo pareizumu 89%.",0
155,Baltalkšņu Alnus incana ietekme uz dažāda granulometriskā sastāva augšņu īpašībām pamestās lauksaimniecības zemēs,"Latvijā aktuāla problēma ir lauksaimniecības zemju aizaugšana ar baltalksni Alnus incana (L.) Moench. Maģistra darba ietvaros ir pētīta baltalkšņu ietekme uz smilts un mālsmilts augsnēm. Darbs sastāv no 37 tabulām, 32 attēliem un 53 pielikumiem, kuros attainoti pētījumā iegūtie rezultāti.  Pētījumu rezultātā tika pierādīts, ka 15 – 20 gadu laikā lauksaimniecības zemei apmežojoties ar baltalksni, Cambisols smilts augsnē būtiski palielinās slāpekļa, oglekļa un kālija saturs. 11-20 cm augsnes slānī būtiski ir palielinājies arī fosfora saturs Cambisols smilts augsnē. Phaeozems smagas mālsmilts augsnē slāpekļa, oglekļa un kālija saturs augsnē ir palielinājies, taču ne būtiski. Pētījumu rezultātā pierādīts, ka lauksaimniecības zemju apmežošanās ar baltalksni rezultātā Phaeozems smagas mālsmilts augsnē ir būtiski palielinājies alumīnija un dzelzs saturs augsnē. Pētījuma nobeigumā iztrādāti priekšlikumi baltalkšņu audžu saglabāšanai ūdensobjektu aizsargjoslās.",0
156,Jūras un sauszemes teritoriju funkcionālās sasaistes nodrošināšana pašvaldību teritorijas plānošanas procesā,"Jūras un sauszemes teritoriju izmantošana ir funkcionāli cieši saistīta. Lielākoties jūrā iegūtie resursi tiek izmantoti cilvēku ekonomisko darbību nodrošināšanai sauszemē. Ne visi teritorijas izmantošanas veidi ir savā starpā funkcionāli saistīti, taču tie var ietekmēt viena vai otra izmantošanas veida attīstības iespējas nākotnē. Lai novērstu pretrunas un konfliktu situācijas starp jūras un sauszemes teritorijas izmantošanas veidiem, būtiski ir saskaņot un koordinēt abu plānošanas telpu attīstību, ne tikai nacionālā un reģionālajā plānošanas līmenī, bet arī vietējā. Maģistra darba mērķis ir veicināt sauszemes un jūras telpiskās plānošanas savstarpējo funkcionālo sasaisti, izvērtējot iespējamos plānošanas risinājumus un sniedzot ieteikumus pašvaldību teritoriju attīstības plānošanas pieejas pilnveidošanai.",0
157,Ilgtermiņa gaisa piesārņojuma izmaiņu novērtējums Rīgas pilsētā pēc lihenoindikācijas,"Maģistra darbā atspoguļota ķērpju kā bioindikatoru nozīme gaisa kvalitātes noteikšanā. Darbā salīdzinātas gaisa piesārņojuma izmaiņas no 1964. gada līdz mūsdienām, izmantojot izdalītās ķērpju zonas Rīgas kartē. Veikta ordinācijas analīze un gaisa tīrības indeksa aprēķini. Secināts, ka lielāko pilsētas daļu aizņem trešā un ceturtā zona, otrā nemainīgi palikusi pārsvarā pilsētas centrā un piektā nemainīgi sastopama pilsētā nelielu saliņu veidā.",0
158,Virzošie spēki zemes izmantošanas maiņai Latgalē:  Mākoņkalna un Andrupenes  pagastu piemērs,"Maģistra darba mērķis ir noteikt un novērtēt agroekoloģiskos, ģeogrāfiskos un sociālekonomiskos faktorus, kas nosaka lauksaimniecības zemju izmantošanas struktūras maiņu divās teritorijās, kas atrodas viena otrai blakus, bet atšķiras pēc dabas apstākļiem un arī zemes politikas risinājumiem Pētījuma teritorijas ir Andrupenes un Mākoņkalna pagasts. Precīzākai faktoru noskaidrošanai tika izmantota multinominālā loģistiskās regresijas analīzes metode, kas balstīta uz 2015. un 2018. gadā veiktajiem lauka apsekojumiem. Pētījumā konstatēts, ka ģeogrāfiskie un agroekoloģiskie faktori izskaidroja 20,57% zemes pamešanas un apmežošanas gadījumu Mākoņkalna pagastā un 22,85% Andrupenes pagastā, savukārt pārējo daļu izskaidro politiskie, vēsturiskie, sociālekonomiskie (atbalsta maksājumi, zemes īpašnieka vēlme un pieredze u.c.), faktori, kas modelī netika iekļauti.",0
159,Detālplānojumu izstrāde Pierīgā,"Maģistra darba mērķis ir izvērtēt līdzšinējo detālplānojumu izstrādes un īstenošanas praksi Pierīgā un izstrādāt priekšlikumus tā pilnveidei. Darbā vērtēti triju Pierīgas novadu: Ķekavas, Babītes un Mārupes teritorijas plānošanas dokumenti attiecībā uz detālplānojumu izstrādi, darbā pēc noteiktiem kritērijiem raksturoti un analizēti minētajās Pierīgas pašvaldībās dažādos laika posmos izstrādātie detālplānojumi un to īstenošana, un ietekme uz pašvaldību attīstību.  Galvenie maģistra darba rezultāti ir darba noslēgumā sniegtie priekšlikumi detālplānošanas prakses uzlabošanai, kā arī secinājumi.",0
160,Iekštelpu vides kvalitātes raksturojums pirmsskolas izglītības iestādēs,"Maģistra darba “Iekštelpu vides kvalitātes raksturojums pirmsskolas izglītības iestādēs” ietvaros veikts iekštelpu mikroklimata un piesārņojuma līmeņa novērtējums divās Gulbenes novada pirmsskolas izglītības iestādēs. Darba pētnieciskajā daļā novērtēta iekštelpu gaisa kvalitāte gan apkures sezonas laikā, gan pēc tās. Novērtēšanai izmantotas tiešo mērījumu metodes. Rezultāti salīdzināti ar normatīvajos aktos un Pasaules veselības organizācijas vadlīnijās iekļautajiem robežlielumiem. Atslēgvārdi: iekštelpu vide, mikroklimats, pirmsskolas izglītības iestāde, gaisa kvalitāte",0
161,Smilts-grants un smilts atradņu krājumu aprēķinu metodes,"Pētījuma mērķis ir analizēt smilts-grants un smilts krājumu izmaiņas, salīdzinot Latvijā populārākās aprēķinu metodes ar trīsdimensionālo modelēšanu datorvidē. Precīza derīgo izrakteņu tilpumu aprēķināšanas metodika ir svarīga gan derīgo izrakteņu izstrādātājam, gan izstrādi regulējošajām valstiskajām institūcijām. Iepriekšējie pētījumi analizēja derīgo izrakteņu krājumu izmaiņas, izmantojot divdimensionālos slāņu virsmu modeļus, savukārt šajā pētījumā tiek analizēta jauna pieeja sarežģītas uzbūves smilts-grants un smilts atradņu krājumu aprēķināšanā, izmantojot slāņu saguluma trīsdimensionālo modelēšanu. Pētījuma rezultātā krājumi tika aprēķināti gan ar trīsdimensionālajiem modeļiem, gan ar divdimensionālajiem modeļiem, gan ar matemātiskajām aprēķinu metodēm. Pētījumā tika aprakstīta metodika, kuru pielietojot ir iespējams veikt derīgo izrakteņu aprēķinu ar katru no pētījumā izmantotajām metodēm.",0
162,Ilgtspējīgas transporta sistēmas izveides iespējas Rīgā,"Transporta infrastruktūra ir viens no galvenajiem pilsētas ekonomiskas dzinējspēkiem, tomēr, lai transporta sistēma būtu ilgtspējīga tai ir jāatbilst gan pašreizējām nepieciešamībām, gan nākotnes civilizāciju vajadzībām. Ir jāsabalansē ekonomiskie, sociālie un ekoloģiskie aspekti, reizē samazinot CSNg skaitu, siltumnīcas gāzu emisijas, nodrošinot sasniedzamību, mobilitāti.  Maģistra darba mērķis ir izstrādāt priekšlikumus ilgtspējīgas transporta sistēmas izveidei Rīgā.  Darbā ir veikta analīze par pašreizējo transporta sistēmu Rīgā un Pierīgā, kā arī izstrādāta transporta infrastruktūras attīstības prognoze līdz 2030. gadam, kas balstīta politikās un konkrētos datos. Uz tā pamata ir izstrādāti priekšlikumi ilgtspējīgas transporta sistēmas attīstībai.",0
163,Bioloģisko atkritumu apsaimniekošanas iespējas Salaspils novada pašvaldībā,"Latvijā aizvien biežāk tiek diskutēts par bioloģisko atkritumu apsaimniekošanu, to dažādajām iespējām un devumu, ja tiek veikta otrreizējā pārstrāde. Bakalaura darbā izvēlēta Salaspils novada teritorija, kur bioloģisko atkritumu apsaimniekošana ir aktuāla un neatrisināta problēma. Gan pašvaldībai piederošajās teritorijās, gan privātmāju īpašnieku dārzos nav rasts risinājums, kā efektīvāk iespējams atbrīvoties no savāktajiem un nevajadzīgajiem bioloģiskajiem atkritumiem. Daļa iedzīvotāju savās privātajās teritorijās izmanto kompostēšanas metodi , taču kopumā tas nespēj atrisināt esošo situāciju un ir jāmeklē veidi, kā no atkritumiem atbrīvoties. Šī problēma ir novērojama tieši rudens sezonā, kad dārzos tiek savākts vislielākais šo atkritumu daudzums. Bakalaura darba mērķis ir izvērtēt un rast priekšlikumus risinājumiem, kā efektīvāk apsaimniekot bioloģiskos atkritumus. Tas tika veikts, izvērtējot dažādus bioloģisko atkritumu apsaimniekošanas piemērus no citām Latvijas novadu pašvaldībām.",0
164,Plastmasas atkritumu pārstrāde un tās nodrošināšana Latvijā,"Maģistra darbā „Plastmasas atkritumu pārstrāde un tās nodrošināšana Latvijā” tika analizēta plastmasas atkritumu apsaimniekošana Latvijā, tās uzdevumi Eiropas Savienībā kontekstā, kā arī  atkritumu gala statusa prasības plastmasas atkritumiem.  Analizējot valsts polimēru atkritumu pārstrādes nosacījumus, tika salīdzinātas Eiropas Savienības prasības to pārstrādei un praktiskās iespējas. Darba autore praksē apmeklēja PET pārstrādes rūpnīcu PET Baltija Jelgavā un sadzīves atkritumu šķirošanas staciju un poligonu „Brašķi” Līvbērzes pagastā. Tika analizēta atkritumu savākšana Latvijā un to ievešana no ārzemēm. Tika konstatētas pašreizējās problēmas un piedāvāti risinājumi. Latvijā plastmasas atkritumus pamatā pārstrādā PET Baltija - PET pudeles un Nordic Plast  - plēves un dažādus polimērus (Eco Baltia 2014). Pēc uzņēmumu apmeklēšanas, darbā tika apspriests un ierosināts, balstoties uz iegūtajām zināšanām un Eiropas Savienības praksi, kādus polimēru veidus vēl būtu iespējams otrreizēji pārstrādāt Latvijā un kādu ietekmi tas atstās uz vidi un ekonomiku. Izdarīti secinājumi, kas balstās uz veiktajiem mērījumiem, praktisko pārstrādes tehnoloģiju iepazīšanu. Maģistra darbā tika aplūkoti un analizēti ārzemju piemēri par atkritumu savākšanu un šķirošanu un ierosināts, kādus uzlabojumus atkritumu saimniecībā varētu ieviest Latvijā. Viens no būtiskajiem jautājumiem, lai nodrošinātu kvalitatīvu plastmasu pārstrādi ir plastmasas atkritumu savākšana un pāršķirošana pa to veidiem. Maģistra darbā tika noteikti mājsaimniecībā radīto atkritumu veidi un aplūkots, cik viena mājsaimniecība, kādus plastmasas iepakojuma atkritumus konkrētā laika posmā rada un kādi polimēru veidi ir visizplatītākie. Katra plastmasas veida daudzums tika noteikts tos atšķirojot un nosverot. Darbā tika analizēts pamatā plastmasas iepakojums, kas veido lielāko daļu no ikdienas plastmasu atkritumiem. Plastmasas iepakojumi sastāv no šādiem polimēru veidiem un marķējumiem - polietilēntereftalāts - PET 1, augsta bīvuma polietilēns - HDPE 2, polivinihlorīds - PVC 3, zema blīvuma polietilēns - LDPE 4, polipropilēns - PP 5, polistirols - PS 6 un citiem polimēriem – 7 (Plastmasa 2009). Latvijā pamatā pārstrādā PET un PE. Nelielu daudzumu PP un PS. Tai pašā laikā iedzīvotāji rada šādus plastmasas iepakojuma atkritumu veidus un to daudzumus: PET – 35.65%, HDPE – 12.17%, PVC – 0.09%, LDPE – 10.34%, PP – 24.24%, PS – 5.05%, cits – 12.47% (mājsaimniecībās divu nedēļu laikā). Turpretī PET – 27.98%, HDPE – 0.56%, PVC – 0.00%, LDPE – 31.80%, PP – 13.48%, PS – 0.00%, cits – 3.37%, kā arī 22.81% plastmasas, kuras nav iespējams noteikt (no sadzīves atkritumiem atšķirotie plastmasas atkritumi šķirošanas stacijā un poligonā „Brašķi”). Līdz ar to ir jāsabalansē arī pārstrāde, kas jo būtiskāk ir pēc tam, kad Ķīna un Indija vairs nepieņem plastmasas atkritumus.   Atslēgas vārdi :  plastmasas, gala produkts, apsaimniekošana, izejvielu pārstrāde",0
165,Melnā stārķa Ciconia nigra aizsardzības nodrošināšana Latvijā. Teorija un realitāte,"Melnais stārķis ir aizsargājama suga, kuras populācijas lielums Latvijā ir samazinājies no 900 – 1300 pāriem deviņdesmitajos gados līdz 94 – 140 pāriem 2018. gadā. Sugas aizsardzību regulē likumdošana, normatīvie akti un starptautiskās konvencijas, taču ir daudzi būtiski faktori, kam netiek pievērsta pietiekami liela nozīme.  Maģistra darbā ir sniegts vispārīgs melnā stārķa aizsardzības nodrošināšanas likumiskais apskats, kā arī mikrolieguma koncepta un dabas aizsardzības vēsturiskā attīstība Latvijā.  Rezultātu un diskusijas sadaļā autore iztirzā, kāda ir pašreizējā situācija sugas aizsardzības nodrošināšanā un kādi ir ieteicamie uzlabojumi likumdošanā, sugas izpētē un sugas aizsardzībā. Būtiska darba sastāvdaļa ir teorētiskās un reālās aizsardzības nodrošināšanas apskats. Tas aptver valsts oficiālo datu kvalitāti un putnu dzīvesvietu reālo aizsardzību dabā.",0
166,Lakstaugu sugu izmantošana Latvijas dabisko zālāju biotopu aizsardzības stāvokļa novērtēšanā,"Dabisko zālāju platības Latvijā sarūk un pasliktinās to kvalitāte. LAP ir rīks ar kura palīdzību nodrošināt to uzturēšanu un atjaunošanu, būtu jāpārskata atbalsta nosacījumi un jāapsver rezultātorientētu pasākumu ieviešana maksājot par indikatorsugu skaitu zālājā. Maģistra darba mērķis ir noskaidrot Centrālvidzemes ģeobotāniskā rajona biežāk sastopamo dabisko zālāju lakstaugu indikatorsugu indikatīvo vērtību biotopa aizsardzības stāvokļa novērtēšanai kā arī zālāju indikatorsugu sastopamību noteicošos faktorus. Sniegts neliels ieskaits biotopa aizsardzības stāvokļa novērtēšanā, tajā skaitā ar indikatorsugu palīdzību. Pieejamajiem veģetācijas aprakstiem  novērtēta datu kvalitāte. Darbā analizēti Molinio-Arrhenatheretea klases zālāji Centrālvidzemes ģeobotāniskajā rajonā. Secināts, ka līdz šim dabisku zālāja biotopu nodalīšanai no atmatām un kultivētiem zālājiem izmantotais 5 indikatorsugu slieksnis ir atzīstams par pamatotu. Pārbaudīta 18 indikatorsugu indikatīvā vērtība un noskaidrots,ka labākās indikatorsugas ir raksturīgas augsnēm ar mazu slāpekļa saturu. Būtu nepieciešams veidot atsevišķu sugu sarakstu ar indikatorsugām, kurām ir šaurāka ekoloģija un kuras retāk sastopamas, dabisku zālāju nodalīšanā nosakot nepieciešamo indikatorsugu skaitu zālājā no abām sugu grupām. Geranium palustre būtu jāizņem no indikatorsugu saraksta. Suga, kas visizteiktāk indicē  zemu aizsardzības stāvokli, ir Filipendula ulmaria. Madonas etalonteritorijā zālāju indikatorsugu piesātinājumu noteicošie faktori ir sekli grāvīši poligonā, ilgums kopš zālāja aršanas, ekspansīvo sugu segums, paugurains reljefs. Izvirzītā hipotēze, ka dabisko zālāju indikatorsugu skaitam un sastopamībai ir cieša pozitīva sakarība ar zālāja aizsardzības stāvokli, taču ne visām dabisko zālāju indikatorsugām ir līdzīga indikatīvā vērtība zālāju biotopu aizsardzības stāvokļa novērtēšanā, tādēļ indikatorsugu saraksts ir jāprecizē, apstiprinās.  Darba apjoms ir 72 lapaspuses, tajā ietverts 31 attēls un 13 tabulas, 9 pielikumi.",0
167,Pilsētas mikroklimatisko iezīmju mainības temporālais un telpiskais novērtējums izmantojot modelēšanas metodi,"Saskaņā ar jaunākajiem pētījumiem par klimata pārmaiņām Eiropā, tiek prognozēts gaisa temperatūras pieaugums. Paredzams, ka augstākas vasaras temperatūras lielā mērā ietekmēs cilvēku dzīves kvalitāti pilsētās,  kā arī palielinās pieprasījumu pēc atveldzēšanās iespējām. Attīstoties urbanizācijai, pilsētu teritorijas kļūst par kompleksām tīklu sistēmām ar specifisku struktūru, kā arī palielinās cilvēku aktivitāte. Vides izmaiņas un attīstība vienmēr ietekmē mikroklimatu. Savukārt mikroklimata izmaiņas var dažādi ietekmēt vidi un iedzīvotājus, piemēram, ietekme uz veselību, palielināts enerģijas patēriņš ēkās, mainās izpratne par veģetācijas un ainavu dizainu. Lai izprastu pilsētas mikroklimatu, ir būtiski apskatīt apbūves tipus un īpatnības, kā arī meteoroloģiskos parametrus. Viens no faktoriem, kas neizbēgami mainās un ir ļoti būtisks cilvēka labsajūtai, ir termālais komforts. Ir labi zināms, ka ir iespējams veidot klimatam atbilstošu dizainu, samazinot karstuma stresu ielu līmenī un enerģijas patēriņu, kā rezultātā iegūstot labvēlīgu efektu veselības, sociālajā, ekonomiskajā un vides aspektā. Maģistra darbā, izmantojot matemātiskās aprēķinu metodes, telpiski un temporāli raksturota termālā komforta raksturojošo rādītāju izplatība. Pētījumam izvēlēta pilotteritorija - blīvi apbūvēts pilsētas centra kvartāla apgabals (Rīgā, Raiņa bulvārī 19), kuru ieskauj skvērs. Pazīmju mainības modelēšanai izmantota specializēta datorprogramma ENVI-met. Iegūtie rezultāti liecina, ka mikroklimatu un termālo komfortu izteikti ietekmē tiešais Saules starojums. Pilsētās ar blīvu apbūvi un bez apstādījumiem raksturīgs noturīgs, neatbilstošs termālais komforts augstas atmosfēras temperatūras gadījumā dienas laikā, kas saglabājas pat vairākas stundas pēc atmosfēras temperatūras samazināšanās.",0
168,Metodoloģijas iestrādnes pārmitro lauksaimniecības zemju noteikšanai no tālizpētes datu avotiem,"Maģistra darba mērķis ir izvērtēt lāzerskenēšanas datu un multispektrālo satelītainu izmantošanu pārmitru lauksaimniecības zemju identificēšanā, izstrādājot metodiku digitālā reljefa modeļa un dažādu spektru satelītainu apstrādē un kombinēšanā, lai izveidotu prognostisko modeli rastra kartes formātā. Pētījuma teritorijas veido 12 lauksaimniecības zemes Latvijas centrālajā un rietumu daļā, kuras ir uz dažādiem kvartāra nogulumu tipiem, ar dažādu zemes lietojuma veidu un meliorācijas stāvokli. Dati prognostiskā modeļa izveidošanai tika iegūti no 200 parauglaukumiem 10 pētījuma teritorijās un analizēti, izmantojot lineārās regresijas modeli. Kombinējot datu slāņus ar labākajiem rezultātiem lineārā vienādojumā, tika izstrādāts augsnes mitruma apstākļu prognostiskais modelis, kurš ar izstrādāto pētījuma metodiku sasniedz 66% kopējo pareizību. Pētījuma gaitā tika iegūtas arī vērtīgas atziņas un priekšlikumi metodikas uzlabošanai, lai nākotnē varētu pilnvērtīgi izmantot attālās izpētes datu avotus pārmitro lauksaimniecības zemju identificēšanai Latvijas apstākļos.",0
169,Multikritēriju piemērotības analīze meža ekosistēmu aktīvās rekreācijas pakalpojumu novērtēšanai,"Meža ekosistēmas sniedz daudzveidīgus pakalpojumus – gan materiālus resursus (piemēram, koksnes sortimentus, ogas, sēnes un citus produktus), gan nemateriālus (piemēram, rekreācija). Kultūras ekosistēmu pakalpojumi kļūst aizvien aktuālāki mūsdienu mežsaimniecības plānošanas kontekstā, un to apzināšana un telpiska identificēšana ir būtiska.  Pētījuma galvenais mērķis ir izstrādāt metodisku pieeju aktīvās rekreācijas vērtēšanas un kartēšanas darbam, ņemot par piemēru valsts mežu teritoriju lauku un piepilsētu apvidos. Multikritēriju analīze tiek īstenota kombinācijā ar ĢIS analīzi, pirmkārt, veicot kritēriju vērtēšanu, izmantojot zinātnisko literatūru, otrkārt, veicot secīgu kritēriju vērtēšanu, izmantojot ekspertu viedokļus.  Izstrādātā metode ir ērti modificējama atbilstoši lietotāja vajadzībām, jo tā paredz viegli kombinējamu un pēc nepieciešamības papildināmu karšu slāņu izmantošanu. Metodes aprobācija modeļteritorijā Latvijas dienvidrietumu daļā parādīja konkrētas lietotāju grupas (orientēšanās sacensību organizētāji un aktīvi apmeklētāji) izvirzīto kritēriju atšķirības rekreācijas preferenču vērtēšanā no kritērijiem, kas izstrādāti, pamatojoties uz zinātnisko literatūru. Tika konstatētas atšķirības rekreācijas nodrošinājuma vērtībās, taču esošās rekreācijas teritorijas saņēma augstus vērtējumus abos gadījumos.",0
170,Dispersija ūdens piesātinātos smilšainos nogulumos – “smilšu kastes” eksperimenti,"Maģistra darba “Dispersija ūdens piesātinātos smilšainos nogulumos – “smilšu kastes” eksperimenti” pētījumā tiek izzināts dispersijas process smilšainos nogulumos un to ietekmējošos faktorus, izmantojot laboratorijas apstākļos izgatavotas “smilšu kastes”. Pētījuma ietvaros veikti un analizēti trīs “smilšu kastes” eksperimenti atšķirīga granulometriskā sastāva smilšainiem nogulumiem dažādā izkārtojumā, mērot un novērojot marķējošās vielas pārvietošanos cauri nogulumiem reālajā laikā. Dispersijas raksturs un to ietekmējošie faktori izzināti, pateicoties fotofiksāciju analīzei un marķējošās vielas koncentrācijas izmaiņu mērījumiem. Pētījuma iegūtas ne tikai skaitliskas dispersijas vērtības, bet arī izzināti to ietekmējošie faktori. Secināts, ka dispersijas noteikšana, izmantojot “smilšu kastes” eksperimentus, ir iespējama, bet precīzu vērtību iegūšana ir problemātiska. Atslēgvārdi: marķējošā viela, koncentrācijas izmaiņas, fotofiksācija, pazemes ūdeņu plūsma, nogulumu granulometriskais sastāvs.",0
171,Bioloģisko atkritumu veidi un to pārstrādes iespējas Latvijā,"Bioloģiskie atkritumi ir aktuāla problēma gan Latvijā, gan pasaulē. Maģistra darba mērķis ir noskaidrot bioloģisko atkritumu sadalījumu un veidus mājsaimniecībās Latvijā, kas dotu iespēju novērtēt nepieciešamās to savākšanas un pārstrādes tehnoloģijas. Darbā izklāstīti bioloģisko atkritumu rašānās veidi, aplūkota un izanalizēt likumdošana, atkritumu apsaimniekošana un pārstrādes iespējas.  Darbs sastāv no 5 galvenajām nodaļām. Pirmājā nodaļā tiek sniegts literatūras apskats par pētāmo problēmu. Otrajā nodaļā ir aprakstīti materiāli un metodes. Trešajā nodaļā tiek aprakstīti rezultāti. Ceturtajā ir diskusija, kurā tiek apskatīti iegūtie rezultāti un doti ieteikumi. Piektajā nodaļā tiek izdarīti secinājumi. Darbs sastāv no 12 attēliem, 13 tabulām un 2 pielikumiem.",0
172,Mohorovičiča virsmas modeļa izveide Latvijas teritorijai pēc gravitācijas lauka mērījumu datiem,"Maģistra darba “Mohorovičiča virsmas modeļa izveide Latvijas teritorijai pēc gravitācijas lauka mērījumu datiem” mērķis ir izveidot Zemes garozas biezuma modeli Latvijas teritorijai, izmantojot pieejamos gravitācijas lauka un seismisko profilu mērījumus. Pētījumā ar statistiskām metodēm veikta gravitācijas lauka mērījumu apvienošana vienā datu kopā. No gravitācijas datiem, Pārkera-Oldenburga inversijas algoritma un seismiskiem profila mērījumiem aprēķināts Mohrovičiča (Moho) virsmas modelis Latvijas teritorijai Izveidotais Zemes garozas biezuma modelis labi parāda galvenās biezuma izmaiņu tendences, bet nav pietiekoši precīzs, lai noteiktu mazas, neliela mēroga izmaiņas Moho virsmā. Modeļa precizitātes uzlabošanai nepieciešams iegūt jaunus seismiskos datus visā Latvijas teritorijā.",0
173,Fotogrammetrijas metode mikrofosīliju 3D modeļu izveidei,"Ješkins J. 2019. Fotogrammetrijas metode mikrofosīliju 3D modeļu izveidei. Maģistra darbs. Pētījuma mērķis ir izstrādāt mikrofosīliju 3D rekonstrukcijas metodi, izmantojot fotogrammetrijas principu. Autors piedāvā inovatīvu 3D modeļu izveides metodi, pielietojot attēlu iegūšanu ar optiskās mikroskopijas palīdzību un attēlu fotogrammetrisko apstrādi. Izstrādātā metode ir aprobēta uz dažāda vecuma, izmēra, minerālā un ķīmiskā sastāva mikrofosīlijām, un tiek rekomendēta kā alternatīva esošajām metodēm. Izstrādāta metode var tikt pielietota zinātniskiem nolūkiem pētnieku komandās, kurām nav pieejamas citas, komplicētas un dārgas metodes 3D rekonstrukciju veikšanai. Pētījuma diskusijā autors piedāvā metodes uzlabojumus, kā arī izvirza priekšlikumus metodes turpmākai attīstīšanai.",0
174,Zaļas pilsētvides plānošana: Avotu apkaimes piemērs Rīgā,"Maģistra darbs “Zaļas pilsētvides plānošana: Avotu apkaimes piemērs Rīgā” ir pētniecisks plānošanas projekts. Tajā meklētas zaļas pilsētvides plānošanas pieejas un apskatīta starptautiskā pieredze. Darbā apzināts zaļās infrastruktūras nozīmīgums pilsētvidē kā dabas aizsardzības, dzīves kvalitātes un iedzīvotāju rekreācijas teritoriju nodrošināšanas instruments, ar pasaules prakses piemēriem pamatots zaļo teritoriju ieguvums pilsētvidei. Darbā dota informācija par apkaimes vēsturisko attīstību, pētīta esošā situācija, noteikti zaļas pilsētvides veidojošie elementi, vērtētas apkaimes kā zaļas pilsētvides attīstības politikas un nosacījumi plānošanas dokumentos, izzinātas teritorijas lietotāju vajadzības. Maģistra darbā apzinātas jaunas potenciālās zaļās teritorijas un to iespējami labākie zaļie risinājumi, lai nodrošinātu zaļo elementu fizisku un emocionālu savienojumu. Balstoties uz Stokholmas plānošanas piemēru, tika pielietota sociotopa kartēšanas metode, apvienojumā ar Parku programmā noteikto sasniedzamības rādiusu metodi. Tās tika papildinātas ar ainavas aizstāvēšanas un iespēju stratēģiskās plānošanas metodēm, kas nosaka inovatīvu, pilsētai nebijušu no apbūves brīvo teritoriju izmantošanu. Darbā inovatīvā pieeja Rīgai tika noteikta zaļas rekreācijas teritorijas kā pagaidu izmantošana. Apvienojot minētās metodes un citu valstu pieredzi, tika izstrādāts Avotu apkaimes zaļas pilsētvides plānošanas pieejas risinājums, kas ietver shēmā attēlotus apkaimē noteiktos zaļās infrastruktūras pamatelementus un priekšlikumus zaļas pilsētvides plānošanai Avotu apkaimē.",0
175,Kūdru veidojošo augu sastāva un īpašību izmaiņas Laugas purva attīstības gaitā,"Bakalaura darba mērķis ir noskaidrot kūdru veidojošo augu sastāva un īpašību izmaiņu raksturu Laugas purva attīstības gaitā, kā arī izvērtēt īpašību savstarpējo korelāciju, analizējot purva dabiskajā daļā veiktā urbuma nogulumu iegūtos datus ar jau esoša pētījuma datiem. Darba gaitā tika izmantotas tādas pētījumu metodes kā kūdras pH noteikšana, kūdras elektrovadītspējas noteikšana, kā arī kūdras botāniskā sastāva un sadalīšanās pakāpes noteikšana, botāniskās zonas izdalīšanai pielietota arī klāsteru analīze. Rezultāti analizēti un vizualizēti, izmantojot datorprogrammu TILIA 2.1.1., Microsoft Office Excel 2010 u.c.  Pētījumā konstatēts, ka neskatoties uz to, ka purva attīstības tendences kopumā ir līdzīgas, tomēr ir vērojamas atšķirības kūdru veidojošo augu sastāvā un kūdras īpašībās dažādās vietās purvā.",0
176,Augsnes makrofaunas struktūra Engures ezera ilgtermiņa ekoloģisko pētījumu parauglaukumos,"Bakalaura darba pētījums veikts Engures ezera dabas parks apkārtnes teritorijā. Darbā tika aprakstīta augsnes makrofauna un pētīta augsnes makrofaunas struktūra dažādos biotopos, ilgtermiņa ekoloģisko pētījuma parauglaukumos, kas ir izvēlēti Horizon 2020 projekta ILTER “Integrated European Long-Term Ecosystem and socio-ecological Research Infrastructure” izstrādē. Bakalaura darbā ir iekļauta vispārīga informācija par augsnes biotu. Ir arī precīza informācija par augsnes makrofaunu., kura tika konstatēta parauglaukumos. Darbā ir apkopota ievāktās makrofaunas daudzveidība un tās blīvumus augsnē.  Pētījumā ir salīdzināta makrofaunas struktūra sešos biotopos gan ar līdzīgām, gan atšķirīgām īpašībām. Augsnes makrofauna ir viens no augsnes īpašību raksturojošiem faktoriem.",0
177,"Saules spīdēšanas ilguma, mākoņainuma un gaisa temperatūras savstarpējo sakarību izvērtējums Latvijā 1950.-2017.gadam","Bakalaura darba “Saules spīdēšanas ilguma, mākoņainuma un gaisa temperatūras savstarpējo sakarību izvērtējums Latvijā 1950. – 2017. gadam” izstrādei par pamatu tika ņemtas Latvijas vides, ģeoloģijas un meteoroloģijas centra (LVĢMC) meteoroloģisko novērojumu staciju ilglaicīgās datu rindas 5 stacijām. Bakalaura darba mērķis ir izvērtēt Saules spīdēšanas ilguma, mākoņainuma un gaisa temperatūras  izmaiņas un to savstarpējas sakarības. Lai sasniegtu darba mērķi tika analizētas šo klimatu raksturojošo rādītāju ilglaicīgās  datu rindas un noteiktas to izmaiņas, kā arī izmaiņu intensitāte sezonālā un gada griezumā, kas pēc tam ļāva analizēt kopsakarības un identificēt šo parametru savstarpējo saistību.  Atslēgas vārdi: Saules spīdēšanas ilgums, mākoņainums, minimālā un maksimālā gaisa temperatūra, ilgtermiņa izmaiņas, tendences.",0
178,Nogulumu un veģetācijas sastāva izmaiņas holocēnā Zebrus un Svētes ezeros,"Glāzere A., 2019. “Nogulumu un veģetācijas sastāva izmaiņas holocēnā Zebrus un Svētes ezeros”. Bakalaura darbs, Rīga, Latvijas Universitāte, Ģeogrāfijas un Zemes zinātņu fakultāte, Ģeogrāfijas nodaļa. Bakalaura darba izstrādes laikā Zebrus un Svētes ezeru veģetācijas un nogulumu pētījumi, lai novērtētu tajos notiekošos procesus pagātnē un izvērtētu, kā tie ietekmējuši ezeru nogulumu uzkrāšanās apstākļus, veģetācijas sastāvu, aizaugšanu un pārpurvošanos, kā arī noskaidrot vai abos ezeros šie procesi ir līdzīgi. Bakalaura darba mērķis ir noskaidrot nogulumu un veģetācijas sastāva izmaiņas holocēnā Zebrus un Svētes ezeros, nogulumu sastāva noteikšanai izmantojot karsēšanas zudumu analīzi un makroskopisko atlieku analīzi. Pētījumā secināts, ka Holocēnā notikušās nogulumu un veģetācijas sastāva izmaiņas ir noritējušas līdzīgi abos Zebrus-Svētes ieplakas ezeros. Gan nogulumu  sastāvam, gan to secībai ir kopējas iezīmes, neskatoties uz to, ka holocēnā tie bija nošķirti ezeri. Nogulumu sastāva un tā izmaiņas ir ietekmējušas klimatisko apstākļu izmaiņas, kā arī ezera ūdens līmeņa svārstības.",0
179,"Suburbanizācija, tās procesi un izpausmes Mārupes novadā","Bakalaura darbs “Suburbanizācija, tās procesi un izpausmes Mārupes novadā” ir veltīts tēmai par piepilsētu attīstības procesiem, kuru galvenā iezīme ir iedzīvotāju migrācija no lauku teritorijām un pilsētām uz piepilsētām. Palielinoties metropoļu teritorijām, palielinās arī piepilsētu teritorijas. Darba mērķis ir analizēt suburbanizācijas procesus un izpausmes Mārupes novadā laika posmā no 2011. līdz 2018. gadam, lai spētu precīzāk raksturot Mārupes novada teritorijas attīstību un straujo iedzīvotāju pieaugumu. Izstrādājot bakalaura darbu, ir apskatīts Mārupes novads, teritorijā notiekošie suburbanizācijas procesi un to mijiedarbība ar Rīgu.  Bakalaura darbu veido 4 nodaļas. Darba pirmā nodaļa balstās uz latviešu un ārzemju zinātniskās literatūras apskatu par suburbanizācijas procesiem pasaulē, kā arī suburbanizācijas notiekošajiem procesiem Latvijā. Otrā nodaļā tiek analizēti darbā izmantotie materiāli un metodes. Trešajā nodaļā ir sniegts Mārupes novada teritorijas fizioģeogrāfiskais raksturojums, kā arī novada iedzīvotāju skaita un sastāva, un apdzīvojuma raksturojums. Ceturtā jeb noslēguma nodaļa balstās uz Mārupes novada iedzīvotāju Dzīves izpētes un telpas aptaujas rezultātiem, nodaļā ir veikts datu apkopojums un analīze par 178 respondentu atbildēm.",0
180,Zaļā publiskā iepirkuma piemērošanas prakse Latvijas izglītības iestāžu pārtikas piegādes un ēdināšanas pakalpojumiem,"Zaļais publiskais iepirkums kā vides pārvaldības instruments Latvijas tiesiskajā regulējumā noteikts kopš 2014. gada. Šobrīd noris tā prasību un kritēriju pārskatīšana. Šī maģistra darba mērķis ir veikt zaļā publiskā iepirkuma prasību un kritēriju, un to piemērošanas prakšu izvērtējumu Latvijas izglītības iestāžu pārtikas piegādes un ēdināšanas iepirkumiem, kā arī izstrādāt priekšlikumus tā snieguma uzlabošanai un ietekmes uz vidi mazināšanai. Darba eksperimentālajā daļā veikta kvantitatīva un kvalitatīva zaļā publiskā iepirkuma kritēriju un to piemērošanas prakšu analīze un intervijas ar tajā iesaistīto pušu pārstāvjiem. Secināts, ka zaļā publiskā iepirkuma kritēriji ir plaši interpretējami un vairumā gadījumu iepirkumu nolikumi neatbilst prasībām. Atslēgas vārdi: zaļais publiskais iepirkums, pārtikas piegāde un ēdināšana, izglītības iestādes, piemērošanas prakse, vides kritēriji.",0
181,Vietējo pašvaldību problēmas zilo pludmaļu piesārņojošo atkritumu situācijas uzlabošanā,"Jūras piesārņojošo atkritumu (JPA) galvenais cēlonis ir cilvēka saimnieciskas vai nesaimnieciskas darbības sekas. Lai mazinātu atkritumu nonākšanu pasaules okeānā, sabiedrības ieradumus, attiecībā uz atkritumiem, ir nepieciešams mainīt uz aprites ekonomikas balstītiem pamaprincipiem. Lai piemērotu efektīvas rīcības JPA samazināšanai, būtiski ir aptvert JPA avotus, cēloņus, ietekmes un tendences nākotnē.  Bakalaura darba mērķis ir apzināt pašvaldībām iespējamos JPA rašanās riskus un avotus, iegūtos rezultātus analizēt, lai piemērotu efektīvas rīcības, kas mazina draudus atkritumiem rasties un nonākt jūrās. Lai gan Zilā karoga pašvaldībām jau ir labas vides pārvaldības risinājumi, tomēr kampaņas Mana jūras dati liecina, ka atkritumu vienību skaits Zilā karoga pludmalēs ir līdzvērtīgs vai pat augstāks par Latvijas vidējo atkritumu sastopamību pludmalēs. Darba rezultātā iezīmējas rīcības, kas ietver vairākus avotu mazinošus JPA riskus. Pašvaldību motivācija nodrošināt iedzīvotājiem un pludmales apmeklētājiem augstus labas jūras vides un pludmales standartus, likumsakarīgi mazinās jaunu JPA rašanās riskus. Efektīvai atkritumu problēmas risināšanai, pašvaldībās nepieciešams veicināt iedzīvotāju un saimnieciskā sektora izpratni par atkritumiem, to radītajām sekām un to iespējamiem draudiem nonākt jūrās, jo atkritumu likteni lielā mērā nosaka tā radītājs – cilvēks. Atslēgas vārdi: piekrastes  pašvaldības, Zilā karoga programma, kampaņa Mana jūra, BLASTIC projekts, plastmasas atkritumi, zvejas rīki, jūras piesārņojošo atkritumu ietekmes, rīcības.",0
182,Svētes baseina upju ieleju tīkla veidošanās un attīstība Vēlā Vislas apledojuma un holocēna laikā,"Maģistra darbā veikta Zemgales ledus ezerā un Baltijas ledus ezerā ieplūstošo upju ieleju morfoloģiska analīze ar mērķi izmantot ieleju morfoloģiskos elementus krasta sprostezeru krasta līniju identificēšanā. Pētījuma teritorijas, kas aptver Zemgales līdzenuma DR daļu starp Lielupes un Bērzes upju ielejām, ģeoloģiskie un paleoklimatiskie apstākļi nosaka, ka sprostezeru krasta līniju indikatoru veidošanās un saglabāšanās iespējas ir zemas. Tā dēļ paleorekonstrukcijas veidošanās izmantotas labāk saglabājušās distālās liecības – terasētās upju ielejas. Darbā pirmoreiz detāli analizēta mūsdienu Svētes dabīgā sateces baseina terasēto upju ieleju posmu morfoloģija un rekonstruēta hidrogrāfiskā tīkla attīstība. Lauka darbos analizētas ielejas fluviālās akumulācijas un erozijas procesu liecības. Balstoties uz rekonstruētajiem virspalu terašu garenprofiliem un identificētajām krasta reljefa formām, noteikti vienas Baltijas ledus ezera un triju Zemgales ledus ezera stadiju vietējie līmeņi. Identificēti vairāki terasēto ieleju ūdensguves avoti – potenciāli distāli paliku ezeri.  Atslēgvārdi: Zemgales līdzenums, sprostezers, regresīvā erozija. noteces ieleja.",0
183,"Ūdens sāļuma, temperatūras un skābekļa koncentrācijas dinamika Latvijas ekonomiskās zonas ūdeņos, Baltijas jūras atklātajā daļā","Baltijas jūrai ir liela nozīme Ziemeļeiropas kā arī Latvijas klimata un ekosistēmas veidošanā. Globālās klimata izmaiņas ietekmē jebkuru ekosistēmu un ir svarīgi pēc iespējas vairāk izzināt šo klimata mainības ietekmi uz Baltijas jūrā notiekošajiem procesiem. Baltijas jūrā pēdējos 58 gados ir vērojama tendence palielināties ūdens temperatūrai, ūdens sāļumam bijis mainīgs raksturs un skābekļa koncentrācijai piegrunts slāņos un virsējos slāņos ir tendence samazināties. Šo okeanogrāfisko parametru mainība, protams, rada izmaiņas arī Baltijas jūras ekosistēmā kopumā.  Pētījuma mērķis ir noskaidrot Baltijas jūras  ūdeņu sāļuma, skābekļa koncentrācijas un temperatūras izmaiņu tendences, cēloņus un sekas Latvijas ekonomiskās zonas ūdeņos. Ir vairāki faktori, kas nosaka šo okeanogrāfisko parametru mainību un tie mēdz būt visai sarežģīti, jo savā starpā ir saistīti. Būtiskākie faktori, kas ietekmē, piemēram, ūdens sāļumu, ir nepietiekama ūdens apmaiņa starp Ziemeļjūru un Baltijas jūru, ko ierobežo šaurais un relatīvi seklais jūras koridors pie Dānijas, kā arī palielinātā saldūdens pieplūde no upēm un nokrišņiem. Pētījuma ietvaros tika apkopoti iepriekšējo 58 gadu (1961 – 2018) ievāktie dati. Rezultāti ļauj izprast Baltijas jūras atklātās daļas ūdens temperatūras, sāļuma un temperatūras dinamiku, prognozēt iespējamās šo parametru izmaiņas tuvākajos gados.",0
184,Kuģu radītā trokšņa izplatības modelēšana Baltijas jūrā ūdens vidē,"Darba gaitā pētīta un modelēta trokšņu izplatība Baltijas jūrā ūdens vidē, kas radusies kuģu satiksmes ceļu noslodzes dēļ. Pētījuma laikā veikti mērījumi ar hidrofoniem Baltijas jūrā, kā rezultātā iegūts faktiskais trokšņu piesārņojums kuģu satiksmes dēļ, kā arī modelēti scenāriji pie dažādiem mainīgajiem faktoriem, kā kuģa masas, ūdens blīvuma. Darba mērķis - iegūt pēc iespējas tuvākus modelēšanas rezultātus attiecībā pret faktiski nomērītajiem monitoringa rezultātiem, kā arī identificēt kuģu radīto trokšņu piesārņojuma līmeni.  Pētījums sastāv no teorētiskās daļas, kurā veikta literatūras analīze par skaņas izplatību ūdens vidē un dažādu modeļu pielietošanu rezultātu iegūšanai, kā arī praktiskā daļa, kurā tiek modelēti scenāriji pielietojot matemātiskās un analītiskās metodes.  Iegūti dati no HELCOM - Baltijas jūras vides aizsardzības komisiju par kuģiem, kuri pietuvojušies hidrofona atrašanās vietai jeb izvēlētajam novērojuma poligonam. Tie palīdz precīzāk noteikt modelēšanas gaitā mainīgos un ietekmējošos faktorus, precīzākai datu analīzei.",0
185,Latgales plānošanas reģiona teritoriālās attīstības tendences,"Bakalaura darba “Latgales plānošanas reģiona teritoriālās attīstības tendences” galvenais mērķis ir izpētīt Latgales plānošanas reģiona dokumentus, to aktualitāti un noteikt reģiona attīstības tendences.           Bakalura darbs balstīts uz literatūras teorētisko analīzi, plānošanas dokumentu izpēti un to salīdzināšanu ar esošo situāciju. Izpētīta Latgales programma 2010-2019, darbības programmas, kā arī nākotnes stratēģija. Darba gaitā veikta tūrisma nozares darbinieku aptauja par tūrisma nozares attīstību reģionā un par to, vai tūrisms var veicināt reģiona attīstību. Tika noteiktas reģiona attīstības tendences.",0
186,Mikro un makro elementu saturs lielogu krūmmelleņu kultivāros un meža mellenēs,"Viens no vērtīgiem pārtikas avotiem ar vēl neapzinātu potenciālu, kas var būt dažādu elementu avots ir Vaccinium ģints ogas -  parastās mellenes (Vaccinium myrtillus L.) un krūmmellenes (Vaccinium corymbosum). Bakalaura darba mērķis ir noteikt elementu saturu un mainību dažādas izcelsmes un šķirņu krūmmelleņu kultivāru un mežā augušo parasto melleņu ogās. Izmantojot ICP-OES tika noteikts 25 elementu saturs ogās un ar IRMS - stabilo izotopu relatīvās attiecības. Rezultāti uzrāda ogu sastāva atšķirības Ca, Mg, Mn, Zn, Ba un Na koncentrācijās starp parasto melleņu un krūmmelleņu ogām, kā arī atšķiras elementu koncentrācijas starp vienas sugas ogām, kas augušas dažādās vietās, kas norāda ne vien uz sugas vai šķirnes, bet arī augšanas apstākļu nozīmi ogu elementu saturā.",0
187,Notekūdeņu dūņu izmantošana Latvijā,"Bakalaura darba nosaukums ir “Notekūdeņu dūņu izmantošana Latvijā”. Bakalaura darba mērķis ir noskaidrot notekūdeņu dūņu izmantošanas tendences Latvijā.  Pirmajā daļā apskatīta notekūdeņu dūņu ieguve no notekūdeņiem, dūņu raksturojums, piesārņotāji un to avoti, balstītā likumdošana par notekūdeņu dūņu apsaimniekošanu, dūņu apstrādes veidiem, izmantošanas virzieniem. Tika apkopota informācija un izveidota tabula par notekūdeņu dūņu izmantošanu Eiropas Savienībā. Otrajā daļā aprakstīti izmantotie materiāli un metodes, kā arī analizējamie dati. Trešajā daļā apkopoti un analizēti dati par kopējo notekūdeņu attīrīšanas iekārtu skaita izmaiņām, dūņu ražošanas un apstrādes īpatsvaru, dūņu sausnas apjomu, klasificētas dūņas pēc smago metālu koncentrācijām un noteikti notekūdeņu dūņu izmantošanas veidi. Datu apkopošana un analīze tika veikta par laika periodu no 2012. – 2017. gadam. Bakalaura darbs sastāv no ievada, trīs galvenajām daļām, secinājumiem un pateicības. Darbs izstrādāts uz 50 lapām, kas ietver 9 attēlus un 7 tabulas. Darba tapšanā izmantoti 75 avoti.",0
188,"Babītes ezera veģetācijas monitorings, izmantojot tālizpētes un ĢIS metodes","Bakalaura darbā apskatīta informācija par ūdensaugu veģetācijas monitoringa iespējām, izmantojot tālizpētes un ĢIS metodes. Darba ietvaros tika veikti lauka darbi 16.08.2018., kuros apskatīta Babītes ezera R daļas veģetācija, izmantojot bezpilota gaisa kuģi, kā arī 07.09.2018., kad tika veikts ezera apsekojums ar laivu. No iegūtajiem bezpilota gaisa kuģa attēliem izveidota ortofotokarte, kurā digitizētas Babītes ezera R daļas ūdensaugu audzes. Veikta arī satelīta Sentinel-2 26.08.2018. iegūto satelītdatu apstrāde un tāpat kā ortofotokartei veikta ūdensaugu audžu digitizēšana tai pašai teritorijai. Iegūtie ūdensaugu floras poligoni salīdzināti, izmantojot Žakāra indeksu.  Bakalaura darbā iegūtie rezultāti parāda, ka, manuāli dešifrējot uz drona datiem balstītu ortofotokarti, iegūtās augu audžu platības ir visprecīzākās, augstās izšķirtspējas un salīdzinoši vieglās dešifrēšanas dēļ. Savukārt, izmantojot Sentinel-2 satelīta piedāvātos datus, datu iegūšanu var veikt regulārāk, nekā izmantojot dronu, turklāt, par plašāku pētāmo teritoriju. Bakalaura darbā tika veikts sekmīgs mēģinājums automatizēti dešifrēt ūdensaugu audzes, kā kontrolparaugus izmantojot ortofotokartē dešifrētos poligonus un pašu automatizēto dešifrēšanu veicot uz satelītattēla bāzes. Babītes ezers ir Eiropas Savienības nozīmes putnu ligzdošanas un migrācijas vieta, kā arī īpaši aizsargājams Eiropas Savienības biotops, kas iekļauts dabas liegumā, taču intensīvas lauksaimniecības rezultātā ezeram pieguļošajos polderos, notiek pastiprināta ezera eitrofikācija, tam aizaugot ar niedrēm, meldriem un vilkvālītēm, veidojot plašus aizaugumu masīvus, kas nav piemēroti ūdensputniem un apdraud gan ezera biotopa kvalitāti, gan ezeram tuvu esošo biotopu kvalitāti.",0
189,Jelgavas iedzīvotāju darba un mācību mobilitāte,"Bakalaura darbā “Jelgavas iedzīvotāju darba un mācību mobilitāte” tiek raksturoti Jelgavas iedzīvotāji, to izvietojums, darba un mācību mobilitātes iezīmes, kā arī svārstmigrācijas motīvi. Darba un mācību mobilitāte mūsdienās ir nozīmīga, jo tajā iesaistās ar vien lielāks iedzīvotāju skaits. To ietekmē dažādu faktoru kopums, tai skaitā darba vietu piedāvājums un izglītības iespējas, atalgojums.  Jelgavas pilsēta pētījumam izvēlēta, jo tai ir laba sasniedzamība, izdevīgs novietojums attiecībā pret valsts galvaspilsētu, kas veicina  iedzīvotāju darba un mācību iesaistīšanos svārstmigrācijā. Jelgavā pēdējos gados samazinās bezdarba līmenis, pieaug darbavietu skaits, kā arī attīstās  infrastruktūra un  pakalpojumi. Darba mērķis ir izvērtēt Jelgavas iedzīvotāju darba un mācību svārstmigrācijas iezīmes. Bakalaura darba pirmajā nodaļā definēti iedzīvotāju darba un mācību mobilitātes, svārstmigrācijas jēdzieni un  raksturotas to iezīmes. Nākamā nodaļā aplūkots Jelgavas pilsētas novietojums, darba iespējas, kā arī  raksturoti Jelgavas iedzīvotāji.  Balstoties uz iedzīvotāju aptaujas rezultātiem, raksturotas darba un mācību svārstmigrācijas iezīmes, kā arī veikta svārstmigrācijas plūsmu un motīvu analīze.",0
190,Iedzīvotāju dzīves vietas pievilcības telpiskās iezīmes Ventspils pilsētā,"Bakalaura darbā “Iedzīvotāju dzīves vietas pievilcības telpiskās iezīmes Ventspils pilsētā”, tiek pētīts kā savu dzīves vietu vērtē pilsētas iedzīvotāji un kā vērtējums mainās atšķirīgos izpētes mērogos, un dažādās Ventspils apkaimēs. Pētījumā skaidrotas dzīves vietas vērtējuma atšķirības pēc aptaujāto iedzīvotāju sociāli demogrāfiskā sastāva, apkaimes un mājokļa veida. Pētījumā veikta iedzīvotāju aptauja un iegūta datu masīva analīze. Dzīves vietas novērtējumam lietota Likerta skala. Visaugstākais dzīvesvietas vērtējums konstatēts apkaimju līmenī, bet ģeogrāfiski vislabāk novērtētas nomalē esošās apkaimes. Pēc apbūves rakstura augstāki dzīvesvietas vērtējumi saņemti no privātmāju iemītniekiem.  Darbu veido ievads, 5 nodaļas, secinājumi, izmantotās literatūras saraksts un viens pielikums. Teksta kopējais apjoms ir 56 lapaspuses.",0
191,Fizioloģiski ekvivalentās temperatūras vērtējums Rīgā,"Bakalaura darbā ir veikts fizioloģiski ekvivalentās temperatūras (FET) indeksa vērtību, kā arī cilvēku labsajūtas izvērtējums Rīgā. Raksturotas FET indeksa vērtības un to ietekme uz cilvēku labsajūtu pēc literatūras analīzes, kā arī pēc iegūtajiem anketēšanas datiem atšķirīgos laikapstākļos.  Šis pētījums ir aktuāls, jo noritošās klimata pārmaiņas rada daudziem reģioniem neraksturīgus laikapstākļus, ko raksturo novirzes no ilggadīgi vidējiem klimatiskajiem rādītājiem, kas, neapšaubāmi, var ietekmēt cilvēku labsajūtu, bet arī radīt risku to veselībai. Pētījuma mērķis ir izvērtēt laikapstākļu ietekmi uz cilvēku labsajūtu pēc FET indeksa vērtības un to ietekmējošiem parametriem.  Atslēgas vārdi: fizioloģiski ekvivalentās temperatūras (FET) indekss, cilvēka labsajūta, gaisa temperatūra, vēja ātrums, relatīvais gaisa mitrums, RayMan programmatūra.",0
192,Integrētās vides pārvaldības attīstība Jūrmalas pašvaldībā,"Bakalaura darba “Integrētās vides pārvaldības attīstība Jūrmalas pašvaldībā” mērķis ir analizēt Jūrmalas pašvaldības vides pārvaldību un kā pašvaldības struktūrvienības savstarpēji sadarbojas, lai veiksmīgi to realizētu. Pētījuma ietvaros tiks izstrādāti ieteikumi Jūrmalas pašvaldībai. Bakalaura darba noslēguma tiek sniegti secinājumi ir izstrādāti priekšlikumi, kas tika nosūtīti Jūrmalas pilsētas domei un tās struktūrvienībām.  Bakalaura darbu satur 8 nodaļas un 4 pielikumus, kas kopā veido 84 lpp. Bakalaura darbs satur uzskates materiālus - 9 attēlus un 9 tabulas. Darba izveidošanai ir izmantoti 83 literatūras avoti.",0
193,Biogēno elementu saturs priežu un egļu jaunaudžu skujās pēc atšķirīgas intensitātes atjaunošanas cirtēm,"Mežizstrādes intensifikācija notiek ar mērķi tiekties uz ilgtspējīgu attīstību. Koksnes kā atjaunojamā energoresursa nozīme turpina pieaugt, tādēļ resursi jāizmanto maksimāli efektīvi. Vienlaikus nepieciešams optimizēt mežizstrādi atbilstoši vides vajadzībām. Visas virszemes biomasas aizvākšana un celmu izstrāde var būtiski samazināt augsnē pieejamo barības vielu daudzumu nākamajām koku paaudzēm. Darbā aplūkots kā atšķirīgas intensitātes kailcirtes ietekmē biogēno elementu saturu priežu un egļu jaunaudžu skujās. Darbā tika noskaidrots, ka virszemes biomasas aizvākšana apvienojumā ar celmu izstrādi veicina zemāku elementu saturu skujās, taču nenorāda uz kāda elementa trūkumu. Starp stumbru izstrādi un visas virszemes biomasas aizvākšanu būtiskas atšķirības netika konstatētas. Koku attīstību būtiskāk ietekmē meža augšanas apstākļi.",0
194,"Krasta erozijas mazināšana Garciemā, Eimura kanāla grīvā","Bakalaura darbā  “Krasta erozijas mazināšana Eimura kanāla grīvā Garciemā” tiek aprakstīts esošais Rīgas līča krasta stāvoklis pie Eimura kanāla. Bakalaura darbā apskatīta un analizēta literatūra saistībā ar mūsdienu krasta procesiem un morfoloģiju krasta zonā pie Garciema. Tiek iekļauta informācija par tur esošajiem īpaši aizsargājamiem piekrastes biotopiem un piemērotākajiem risinājumiem krasta erozijas mazināšanai. Darbā analizētas krasta nogāzes šķērsprofilos uzmērītās reljefa izmaiņas, kā arī analizēta vēsturiskā kartogrāfiskā informācija par Rīgas līča ūdenslīnijas un kanāla grīvas pārvietošanos laika gaitā.",0
195,Talsu iedzīvotāji un to ģeogrāfiskā mobilitāte,"Iedzīvotāju migrācija Latvijas un pasaules mērogā ir kļuvusi daudz aktuālāka, pateicoties virknei faktoru, piemēram, brīvai darbaspēka kustībai. Šajā bakalaura darbā  “Talsu iedzīvotāji un to ģeogrāfiskā mobilitāte” tiek pētīti Talsu iedzīvotāji un noskaidrotas to ģeogrāfiskās mobilitātes galvenās iezīmes, kas parādās tiem iesaistoties iekšzemes migrācijā, svārstmigrācijā un starpvalstu migrācijā. Iezīmju noskaidrošana ļauj apzināt perspektīvāko pētījumu virzienu migrācijas jautājumā Talsos, jo līdz šim par migrāciju Talsos ir maz veiktu pētījumu. Šī pētījuma galvenais virziens ir Talsu iedzīvotāju ģeogrāfiskās mobilitātes iezīmes. Tiek pētīti arī divi citi virzieni – Talsu pilsētvides priekšrocības un trūkumi un Talsu pilsētas demogrāfiskā situācija, ko ietekmē iedzīvotāju migrācija. Izmantojot anketēšanas metodi, tika aptaujāti 200 Talsu iedzīvotāji, kas Talsu pilsētvidi kopumā novērtē kā apmierinošu. Vislielākā apmierinātība ir ar Talsu pilsētas pakalpojumu pieejamību, pilsētas labiekārtojumu un sakoptību, ko var uzskatīt par pilsētas priekšrocībām, savukārt darba iespējas, brīvā laika pavadīšanas iespējas un kaimiņi, kas tika vissliktāk novērtēti – kā trūkumus, kas izraisa vai nākotnē izraisīs respondentu iesaisti migrācijā, iespaidojot arī demogrāfisko situāciju.",0
196,Ilggadīgo zālāju augšņu un to īpašību raksturojums z/s “Sita” un z/s “Stirnas”,"Pēdējo gadu laikā Latvijā, tāpat kā visā Eiropā strauji samazinās dabīgo un daļēji dabīgo zālāju platības. Zālāju kvalitāte un izplatība ir atkarīga no augsnēm uz kurām tie sastopami, tādēļ, ir svarīgi izzināt augsni ietekmējošos faktorus un īpašības, lai būtu iespējams izstrādāt ieteikumus zālāju ilgtspējīgai apsaimniekošanai. Augsnes faktorus ietekmē reljefs, mitruma apstākļi, kā arī cilvēku antropogēnā darbība. Bakalaura darba mērķis ir noskaidrot augšņu un to īpašību ģeogrāfiskās likumsakarības saistībā ar dabas faktoriem un cilvēka saimniecisko darbību ilggadīgajos zālājos lokālā mērogā Z/S „Sita” un Z/S “Stirnas”, lai izstrādātu rekomendācijas zālāju ilgtspējīgai apsaimniekošanai. Pētījumā lokālā mērogā konstatēta relatīvi liela augšņu daudzveidība, ko nosaka augsnes veidošanās procesi, turklāt, fizikālo un ķīmisko īpašību mainību ietekmē augsnes cilmiezis, novietojums reljefā, mitruma apstākļi, ka arī cilvēka saimnieciskā darbība. Augsnes virskārtā ķīmiskās īpašibas ir daudz atšķirīgākas nekā cilmiezī, ko nosaka ārējo faktoru ietekme.",0
197,Dzīvošana sarukšanas apstākļos: lauku kopienu iniciatīvas kā atbildes reakcija iedzīvotāju skaita sarukumam Rūjienas pilsētā,"Iedzīvotāju skaita sarukums tiek skatīts kā negatīvs faktors lauku teritoriju attīstībai. Iedzīvotāju skaita sarukums nes līdzi sekas - teritorijas, kas piedzīvo iedzīvotāju skaita sarukumu var piedzīvot sarukšanas virpuli, kurā iedzīvotāju skaita sarukums raisa darbavietu un pakalpojumu slēgšanu, kas raisa vēl lielāku iedzīvotāju skaita sarukumu. Kopienu iniciatīvas var darboties kā lauku un iedzīvotāju skaita sarukuma bremzējošs faktors. Izmantojot anketēšanas un interviju metodes, Rūjienas pilsētas iedzīvotāju kopienu iniciatīvas tiek pētītas iedzīvotāju skaita sarukšanas apstākļos. Rezultāti atklāj, ka Rūjienā ir novērojamas formālas iniciatīvas, kas veicina mājražošanu un jauniešu iesaisti kā arī Rūjiena izmanto vietējos resursus un globalizācijas sniegtās iespējas dzīves kvalitātes veicināšanai.",0
198,Orientēšanās sporta ietekme uz veģetāciju,"Orientieristi orientēšanās disciplīnas – orientēšanās  skrējiena laikā pārvietojas pa mežu, kā rezultātā tiek nomīdīti zemsedzes augi. Izbradāšanas dēļ var tikt ietekmētas arī sugu atradnes un biotopiem nozīmīgas struktūras. Orientēšanās sacensību ietekme uz meža veģetāciju Latvijā ir maz pētīta, līdz ar to trūkst pamatojuma domstarpību novēršanai starp sacensību rīkotājiem un dabas aizsardzības speciālistiem par sacensību vietu izvēli un to rīkošanas nosacījumiem.  Pētījuma mērķis ir novērtēt orientēšanās sacensību radīto nomīdīšanas ietekmi uz zemsedzes veģetāciju. Pētījums veikts orientēšanās sacensību “Kāpa 2018” sacensību teritorijā Pāvilostas apvidū. Apsekoti  sacensību kontrolpunkti un ierīkoti 10 parauglaukumi, kuros novērtēta ietekme uz veģetāciju un nomīdīšanas intensitāte.   Pētījumā noskaidrots, ka nomīdīšanas ietekme, kura veidojusies sacensību laikā, nav radījusi būtisku ietekmi uz mežu un kāpu zemsedzes veģetāciju. Nomīdīšanas ietekme samazinās, palielinoties attālumam no kontrolpunkta novietojuma vietas.",0
199,Konvolūcijas neironu tīklu izmantošana lauksaimniecības zemēs augošu koku detektēšanai,"Mašīnmācīšanās metodes ir mūsdienīgs risinājums dažādu problēmu automatizētai risināšanai. Šī bakalaura darba mērķis ir iepazīties ar mašīnmācīšanās metožu pielietojumu ģeogrāfisku problēmu risināšanai, primāri izmantojot konvolūcijas neironu tīklus (CNN), kuri aizvien plašāk tiek izmantoti objektu atpazīšanai attēlos. Šajā darbā aplūkotas metodes, problēmas un dažādi risinājumi, veiksmīgai konvolūcijas neironu tīklu izmantošanai tālizpētes materiālu automatizētai analīzes veikšanai. Darbā izmantoti plaši atzītie LeNet-5 un ResNet50 konvolūcijas neironu tīkli, kā arī vienkāršāks konvolūcijas tīkls un mākslīgais neironu tīkls (NN) bez konvolūcijas. Rezultātu salīdzināšanai izmantots arī tradicionāls mašīnmācīšanās paņēmiens – maksimālās varbūtības klasifikators (MLC). Bakalaura darbā izmantoti divu veidu tālizpētes materiāli – Sentinel 2 un Ortofoto dati. Konvolūcijas neironu tīkla rezultāti, izmantojot Sentinel 2 datus saniedza 91% kopējo pareizību, bet izmantojot neironu tīklu bez konvolūcijas un maksimālās varbūtības klasifikatoru attiecīgi 89% un 66%. Augstākas precizitātes tālizpētes materiālam – ortofoto datiem, tika izmantoti sarežģītāki konvolūcijas neironu tīkli – ResNet50 un LeNet-5, kā arī maksimālās varbūtibas klasifikators. ResNet50 rezultātu kopējā pareizība iegūta vien 66%, tāpēc darbā akcentēti iegūto rezultātu uzlabošanas mēģinājumi un testi.",0
200,"Ogres svītas nogulumiežu sastāvs, to veidošanās apstākļi un mugurkaulnieku atliekas Makšinavas un Gurovas gravas atsegumos","Reķe T. 2019. Ogres svītas nogulumiežu sastāvs, to veidošanās apstākļi un mugurkaulnieku atliekas Makšinavas un Gurovas gravas atsegumos.  Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte. 78 lpp. Bakalaura darbā ir pētīti augšējā devona Ogres svītas nogulumi un tajos esošās mugurkaulnieku fosīlijas. Makšinavas un Gurovas gravā atsegtajai Ogres svītai sastādīti detalizēti griezumi, ievākti smilšakmens un fosīliju paraugi. Veikta detalizēta granulometriskā analīze smilšainajiem nogulumiem un noteikta ievākto fosīliju taksonomiskā piederība. Sasaistot sedimentoloģisko un paleontoloģisko pētījumu rezultātus, tika precizēti nogulumu sedimentācijas apstākļi, taksonu izplatība un daudzveidība. Pētītie Ogres svītas griezumi tika korelēti ar griezumiem tuvumā esošajos urbumos, noteikts to savstarpējais novietojums Ogres svītā. Paisuma un bēguma procesu ietekmi uz nogulumu sedimentāciju ir vērojami tikai Gurovas gravā atsegtajos Ogres svītas smilšakmeņos. No slīpo slānīšu azimutu mērījumiem var secināt, ka paleostraumju virzieni bijuši mainīgi. Mugurkaulnieku kompleksā konstatēti 12 taksoni; šis komplekss ir tipisks augšdevona drupiežu slāņkopām un kopumā ir līdzīgs Kurzemē atrastajam, bet atšķiras ar dažādvairodža Obruchevia heckeri klātbūtni Jauniegūtais bruņuzivs Walterilepis speciosa materiāls ļauj būtiski papildināt sugas aprakstu.",0
201,Karsta reljefa morfoloģija Skaistkalnes karsta kriteņu teritorijā,"Bakalaura darba mērķis ir izzināt tipisku karsta izplatības areālu, izmantojot līdzšinējo pētījumu datus un analizējot LiDAR (tulk. - Light Detection And Ranging) datus, lai iegūtu pilnīgāku priekšstatu par karsta izpausmēm zemes virspusē. Pētījums veikts īpaši aizsargātā dabas teritorijā – ģeoloģiskajā un ģeomorfoloģiskajā dabas piemineklī “Skaistkalnes karsta kritenes”.  Pētījuma izstrādes laikā tika pielietotas kamerālās un lauka pētījuma metodes. Tika veikta LiDAR datu analīze, lai iegūtu teritorijā esošo karsta kriteņu morfometriskos rādītājus, kas ļāva veikt tālāku datu interpretāciju. Izmantojot ĢIS programmas, veikta datu analīze un vizualizācija un tiek sniegts izvērtējums par teritorijas morfoloģiju un reljefa izmaiņām.",0
202,Eirāzijas bebru Castor Fiber populācijas ietekme uz vidi Cīravas pagastā,"Ozola A. 2019. Eirāzijas bebru Castor fiber populācijas ietekme uz vidi Cīravas pagastā. Bakalaura darbs. Rīga, Latvijas Universitāte, 50 lpp.  Bakalaura darba “Eirāzijas bebru Castor fiber populācijas ietekme uz vidi Cīravas pagastā” izstrādes laikā, par pamatu izmantojot bebru sabiedriskā monitoringa metodi, tika izvērtēta bebru darbības ietekme uz vidi. Bebru darbības ietekmētās teritorijas pagasta teritorijā ir dažādas, tām ir ne vien dažādas platības un atrašanās vietas, bet dažādas ir arī ietekmēto vietu raksturojošās pazīmes. Pētījumā iegūtie rezultāti liecina, ka Cīravas pagasta teritorijā bebru darbības ietekme uz vidi kopumā nav liela, taču bebri radījuši ietekmi uz katru bebru apmetņu vietu atsevišķi.",0
203,Glaciotektoniskās struktūras Jaunkalnu atradnē,"Bakalaura darba “Glaciotektoniskās struktūras Jaunkalnu atradnē” mērķis ir pētījumu teritorijā sastopamo glaciotektonisko struktūru veidošanās apstākļu noteikšana, izmantojot lauka kamerālos pētījumus. Tika veikti lauka pētījumi, kuros ir dokumentēti 7 glaciotektonisko struktūru atsegumi un veikti šo struktūru elementu mērījumi, kā arī 4 atsegumos tika veikti oļu garenasu linearitātes mērījumi. Kamerālo darbu ietvaros tika rekonstruēti kroku šarnīru vērsumi un oļu garenasu linearitātes diagrammas, pēc kuriem tika interpretēti maksimālā sprieguma virzieni. Rezultātā secināts, ka mērījumi parāda maksimālā sprieguma virzienu, kurš aptuveni sakrīt ar ledāja kustības virzienu vēlā Vislas apledojuma deglaciācijas laikā.",0
204,Dolomīta veidošanās apstākļi perma kaļķakmeņos Kūmu atradnē,"Darbā analizēta dolomīta struktūra un izplatība perma kaļķakmeņos Kūmu atradnē, kā arī dolomīta iespējamie veidošanās apstākļi. Pētījumi pamatojas uz lauka darbiem Kūmu karjerā, dolomīta izplatības un struktūras analīzi makroparaugos, plānslīpējumu krāsošanu un aprakstu. Vienam paraugam veikta arī elektronu mikrozondes analīze un rentgendifraktometriskā analīze. Pētījumā secināts, ka dolomitizācija ir skārusi jau litificētu kaļķakmeni. Domājams, ka šo procesu izsauca vēlāka perma Prieglius laikposma evaporītu baseina ūdeņi. Noskaidrots, ka Kūmu ridas kaļķakmeņos vismaz atsevišķos gadījumos ir sastopams minerāls kalcija dolomīts, kas ir uzskatāms par metastabilu starpproduktu dolomitizācijas procesā.",0
205,Ģeoradara izmantošana diapīru izplatības noteikšanai Ulmales stāvkrasta pieguļošajā teritorijā,"Bakalaura darba mērķis ir noskaidrot diapīru izplatību Ulmales stāvkrasta pieguļošajā teritorijā, izmantojot radiolokācijas metodi.  Iepriekšējie pētījumi balstās tikai uz stāvkrastā esošajiem atsegumiem, tādēļ nav informācijas par to, cik tālu diapīrisma procesi ir bijuši izplatīti. Lauka darbi ietver pētījumu par Ulmales stāvkrasta atsegumā sastopamajām diapīru struktūrām. Savukārt, izmantojot radiolokācijas metodi, stāvkrasta pieguļošajā teritorijā tika ierīkoti 30 profili. Rezultātā tika iegūta karte, kas parāda ar ģeoradaru iegūto signāla atstarojumu dziļumus, kas savukārt atspoguļo diapīru virsmu. Pētījumā iegūtie rezultāti liecina, ka ar radiolokācijas pētījumu metodi ir iespējams noteikt diapīru izplatību, kā arī iepriekš pieņemtais uzskats, ka morēnas veidošanās ir saistīta ar diapīrisma procesiem, nav attiecināms uz šo teritoriju.",0
206,Glaciotektoniskās struktūras karjerā “Grantskalni-Sprinčupe”,"Bakalaura darbs “Glaciotektoniskās struktūras karjerā “Grantskalni-Sprinčupe”” ir veltīts glaciotektonisko struktūru, galvenokārt, kroku pētīšanai Rietumkursas augstienes Kurmāles paugurainē. Papildus tam ir dokumentēti arī karjerā novērotie lūzumi un vairākās vietās veikti oļu garenasu mērījumi. Pētījuma izstrādes gaitā ir veikta glaciotektonisko struktūru izpēte, kurā ietilpst atsegumu attīrīšana, to foto dokumentācija, galveno elementu uzmērīšana un datu apstrāde. Pētījuma noslēgumā veikta iegūto rezultātu interpretācija un izteikti secinājumi par iespējamajiem kroku veidojošajiem spriegumu virzieniem un Usmas ledus loba ietekmi uz glaciotektonisko struktūru veidošanos.",0
207,Regulācijas ekosistēmu pakalpojumi piekrastē - primāro kāpu un pludmales izmaiņas Saulkrastos pie Baltās kāpas,"Bakalaura darbā “Regulācijas ekosistēmu pakalpojumi piekrastē primāro kāpu un pludmales izmaiņas Saulkrastos pie Baltās kāpas” ir veikts pētījums par piekrastes regulācijas ekosistēmu pakalpojumu nozīmi un kvalitāti pētāmajā teritorijā. Darbā ir apkopota un analizēta zinātniskā literatūra par piekrastes ģeoloģisko procesu norisi Saulkrastos, izzināti regulācijas ekosistēmu pakalpojumi Saulkrastu piekrastē, apsekota teritorija, veikti nivelēšanas mērījumi un analizētas krasta izmaiņas, izmantojot monitoringa datus un vēsturisko kartogrāfisko materiālu. Pamatojoties uz iegūtajiem rezultātiem un literatūras apskatu tika izdarīti secinājumi par piekrastes attīstības dinamiku.",0
208,Pārtikas patēriņa paradumi ziemas sezonā Rīgā un to ietekme uz ilgtspējas aspektiem,"Mūsdienu pārtikas ražošanas sistēma saskaras ar vairākām ilgtspējas problēmām un pēdējo gadu laikā ir palielinājusies interese par pārtikas ražošanas ietekmi uz apkārtējo vidi. Šī brīža pārtikas patēriņš ir atbildīgs par lielu daļu no oglekļa, ūdens un ekoloģiskās pēdas nospieduma.  Lai to samazinātu, ir izteikti vairāki priekšlikumi, kas būtu jāmaina gan pārtikas ražošanas procesā, gan arī patērētāju uzvedībā, lai padarītu pārtikas ražošanas sistēmu ilgtspējīgu.  Bakalaura darbā tiek pētīti 3 dažādu diētu: vegānu, veģetāriešu un visēdāju, pārtikas patēriņa paradumi un to ietekme uz ilgtspējas aspketiem. Bakalaura darba mērķis ir noskaidrot, kura diēta – veģetāriešu, vegānu vai visēdāju, ir videi draudzīgākā, Latvijā, ziemas sezonā, ņemot vērā ilgtspējīga pārtikas patēriņa ieteikumus: ēst bioloģiskus, sezonālus un vietējus produktus un samazināt gaļas patēriņu.  Skatoties kopējo ietekmi CO2 izmešu kontekstā, vidēji viena vegāna radītās pārtikas transporta jūdzes 3 nedēļu laikā saražoja 11 kg CO2, savukārt vidēji vienam visēdājam pārtikas jūdžu un lopkopības rezultātā 3 nedēļu laikā tika saražots 21 kg CO2 – apmēram 2 reizes vairāk, nekā vidēji vienam vegānam. Arī visēdājs ar rūpīgi pārdomātu pārtikas izvēli var atstāt tikpat mazu ietekmi uz vidi CO2 kontekstā kā vegāns. Viens konkrēts dalībnieks no visēdāju grupas saražoja vidēji 12,8 kg CO2 (pārtikas jūdze + lopkopība) 3 nedēļu laikā. Tas nozīmē, ka nav obligāti jāizslēdz no uztura konkrēti produkti, bet gan jāsamazina to patēriņš.",0
209,Mālu minerālu un humusvielu kompozītmateriālu fizikāli ķīmiskās īpašības un pielietojums,"Bakalaura darba mērķis ir izstrādāt māla minerālu un humusvielu kompozītmateriālus un raksturot iegūtos produktus perspektīvai izmantošanai notekūdeņu attīrīšanā. Pētījuma ietvaros izvēlēti trīs rūpnieciski ražoti māla minerāli (kaolinīts, montmorilonīts un bentonīts), kas tika modificēti ar trīs veidu humusvielām (laboratorijas apstākļos ekstrahētām augstā purva kūdras humusvielām, lignīta humīnskābēm un kālija humātu, kas ir rūpnieciski ražoti). Humusvielu sorbcija uz māla minerāliem tika pētīta atkarībā no māla minerālu un humusvielu veida, humusvielu koncentrācijas, vides pH un sorbcijas laika. Iegūto produktu sorbcijas spēja tika pētīta, par modeļa piesārņotājvielu izmantojot hlorpromazīna hidrohlorīdu. Iegūto kompozītmateriālu īpašības tika raksturotas ar Furjē transformācijas infrasarkanās gaismas spektroskopijas (FTIS), rentgenstaru difraktometrijas (XRD), skenējošās elektronmikroskopijas (SEM) un termogravimetrijas (TG) metodēm. Iegūtie rezultāti liecina, ka kompozītmateriālu izstrādei visefektīvāk izmantot augstā purva kūdras humusvielu sorbciju ir uz bentonīta un montmorilonīta māla minerāliem. Savukārt augstākā piesārņotājvielas sorbcija tika konstatēta uz bentonīta paraugiem - gan neapstrādātiem, gan piesātinātiem ar humusvielām.",0
210,"Boreālo mežu attīstība pēdējo 9000 gadu laikā Lapzemē, Somijā","Jasiūnas N. “Boreālo mežu attīstība pēdējo 9000 gadu laikā Lapzemē, Somijā”. Ba-kalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 2018. Pētījuma galvenais mērķis ir rekonstruēt boreālo mežu attīstību pēdējo 9000 gadu laikā Lapzemē, Somijā. Veģetācija rekonstruēta pielietojot putekšņu analīzi, bet papildus putekšņi-em identificētas citas putekšņu paraugos esošās mikroskopiskās atliekas (palinoloģijā dēvēti par neputekšņiem). Atšķirībā no iepriekšējiem pētījumiem, kur putekšņi pētīti no ezera no-gulumiem ar soli 2 – 5 cm, bakalaura darba autors pēta katru 0,5 – 1 cm. Kopumā izanalizēts 130,5 cm bieza ezeru nogulumu jeb gitijas griezums. Ezera nogulumiem noteikts vecums pēc AMS 14C datējumiem. Iegūtie rezultāti ļauj secināt, ka pēdējos 9600 gadus, pētījuma reģionā galvenokārt auga priedes, bērzi, alkšņi, kadiķi, ēriku dzimtas krūmi, graudzāles, vībotnes, sfagni, grīšļi un papardes. Pirms 5000 gadu šajā teritorijā ienāk jauna koku suga egle, kas līdz tam šeit neauga. Līdz ar egles un ozola ienākšanu teritorijā, ir vērojama arī lakstaugu bi-oloģiskās daudzveidības palielināšanās. Pēc kopējo rezultātu analizēšanas klimata izmaiņu kontekstā, var izteikt pieņēmumu, ka klimata pasiltināšanās ietekmē pastāv iespēja, ka Lapzemē var ieviesties siltumtolerantas sugas.  Atslēgas vārdi: putekšņi, mikroskopiskās ogles, boreālais mežs, klimats, nogulumi, Lapzeme.",0
211,Vizuālais piesārņojums un tā ietekme Vecrīgā,"BBakalaura darba ""Vizuālais piesārņojums un tā ietekme Vecrīgā” mērķis ir izpētīt un noteikt vizuālā piesārņojuma veidus, to sastopamību un ietekmi uz kultūrvēsturisko vidi un apmeklētājiem Vecrīgā. Pētījums ir balstīts uz pētāmās teritorijas apsekojuma, ielu krāsainu fotokolāžu, strukturētas frontālās intervijas un aptaujas metodēm un literatūras izpēti un analīzi par tēmu. Vizuālais jeb estētiskais piesārņojums ir antropogēnas izcelsmes piesārņojums, kas var izraisīt negatīvu ietekmi uz cilvēka psiholoģisko labsajūtu un mazināt kopējo vides kvalitātes vērtību. Rīgas vēsturiskais centrs tāpat kā citas urbanizētas teritorijas ir pakļauts vizuālā piesārņojuma riskam, tādēļ tā efekta izzināšana un novēršana ir aktuāla veselīgas pilsētvides uzturēšanai un kultūrvēsturiskā mantojuma saglabāšanai, kas arī ir šī pētījuma nolūks. Papildus pastāvošiem noteikumiem un prasībām attiecībā uz reklāmu un izkārtņu (komerciālo un nekomerciālo zīmju) izvietošanu un kontroli būtu nepieciešams izstrādāt vienotu un objektīvu Dizaina kodu Rīgas vēsturiskā centra un tā aizsardzības zonas teritorijā attiecībā uz to fiziskām īpašībām. Tā ieviešana sekmētu estētiski saskanīgas, kvalitatīvas un izteiksmīgas telpas veidošanu, mazinātu vizuālo piesārņojumu, kā arī veicinātu vēsturiskās apbūves saglabāšanu. Pētījuma rezultāti norāda, ka Vecrīgas apmeklētāji uzskata reklāmu un izkārtnes kā negatīvu elementu attiecībā pret Vecrīgas vizuālo tēlu, tās kaitē vēsturisko pieminekļu un ēku izskatam, un to izvietojuma un apjoma kontrole Vecrīgā ir būtiski nepieciešama. To daudzumu vecpilsētas ielās respondenti novērtēja kā daudz un mēreni, bet to lielākā koncentrēšanās tika novērota uz Audēju, Grēcinieku un Kaļķu ielas.",0
212,Ilzēnu ezera kā Eiropas Savienības aizsargājamā biotopa izvērtēšana un ūdens ekoloģiskās kvalitātes noteikšana,"Vaska M. 2019. Ilzēnu ezera kā Eiropas Savienības aizsargājamā biotopa izvērtēšana un ūdens ekoloģiskās kvalitātes noteikšana. Bakalaura darbs. Rīga, Latvijas Universitāte, 46 lpp.  LR MK noteikumi Nr.421 “Noteikumi par īpaši aizsargājamo biotopu veidu sarakstu” paredz, ka ezera ūdens stāvoklis ir galvenais noteicošais faktors aizsargājamo stāvošo saldūdens biotopu eksistencei, tādēļ darbā veikta Ilzēnu ezera izpēte, pamatojoties gan uz Eiropas Savienības Ūdens struktūrdirektīvas, gan Biotopu direktīvas kritērijiem par ezera kvalitāti. Bakalaura darba mērķis ir noskaidrot Ilzēnu ezera ekoloģisko kvalitāti un noteikt, vai Ilzēnu ezers klasificējas Eiropas Savienības aizsargājamā biotopa statusam.  Pētījuma rezultāti liecina, ka Ilzēnu ezers atbilst ES aizsargājamam biotopam 3150 – eitrofi ezeri ar iegrimušo ūdensaugu un peldaugu augāju, bet tā ūdens ekoloģiskā kvalitāte ir vidēja.",0
213,Sāvienas ezera kā Eiropas Savienības aizsargājamā biotopa izvērtēšana un ūdens ekoloģiskās kvalitātes noteikšana,"Sūce D. 2019. Sāvienas ezera kā Eiropas Savienības aizsargājamā biotopa izvērtēšana un ūdens ekoloģiskās kvalitātes noteikšana. Bakalaura darbs. Rīga, Latvijas Universitāte, 44 lpp. No 2017.- 2020. gadam Latvijā norisinās līdz šim vērienīgākais projekts, kas veltīts Latvijas dabas daudzveidības izzināšanai.  Izstrādātā bakalaura darba “Sāvienas ezera kā Eiropas Savienības aizsargājamā biotopa izvērtēšana un ūdens ekoloģiskās kvalitātes noteikšana” ietvaros tika noteikta Sāvienas ezera ūdens ekoloģiskā kvalitāte, izmantojot Latvijai pielāgoto Igaunijas metodi, un izvērtēta ezera piederība kādam no Eiropas Savienības stāvošo saldūdeņu biotopam. Pētījuma rezultāti liecina, ka Sāvienas ezera ūdens ekoloģiskā kvalitāte ir vidēja un noteiktais Eiropas Savienības aizsargājamais biotops ir – Eitrofi ezeri ar iegrimušo ūdensaugu un peldaugu augāju (3150).",0
214,Liepas kā sāls izmantošanas indikators ziemas apstākļos Rīgas centrā,"Mūsdienās ļoti liela problēma ir veiksmīga zaļo apstādījumu saglabāšana lielajās pilsētās, kur uz kokiem un citiem augiem iedarbojas augsnes, gaisa un transporta radītais piesārņojums.  Bakalaura darbā tika analizēta Rīgas ielu apstādījumos augošo Holandes liepu Tilia x vulgaris vitalitātes izmaiņas sāls maisījuma izmantošanas ietekmē, ko izmanto ietvju un braucamās daļas kaisīšanai ziemas mēnešos Rīgā. Sāls radītā ietekmes raksturošanai tika izmantota specifiska bioindikācija pēc liepu lapu nekrozēm. Pētījums tika veikts no 2018. -2019. gadam, piecos Rīgas centra kvartālos. Datus ievāca Latvijas Universitātes studenti praktisko nodarbību laikā no 1997.-2017. gadam. Analizēta meteoroloģisko faktoru un pilsētas infrastruktūras ietekme uz liepu veselības stāvokli.",0
215,Dzelzceļa radītā trokšņa līmeņa novērtējums Ludzā,"Bakalaura darbā “Dzelzceļa radītā trokšņa līmeņa novērtējums Ludzā” raksturots dzelzceļa satiksmes radītais troksnis, tā specifika, veikta iedzīvotāju aptauja novērtējot traucējuma raksturu. Darba ietvaros, izmantojot tiešo trokšņa līmeņa mērījumu metodi, tika veikti dzelzceļa transporta radītā trokšņa līmeņa mērījumi Ludzā. Veikti mērījumi 27 monitoringa punktos, atšķirīgos meteoroloģiskajos apstākļos, sezonās un transporta kustības režīmos nakts periodā. Trokšņa līmeņa mērījumi veikti laika periodā no 2018. gada aprīļa līdz 2019. gada februārim, iegūtie rezultāti statistiski apstrādāti (veikta korelāciju analīze) un kartēti. Darba apjoms ir 48 lapas, tas ietver 17 attēlus, 5 tabulas, 4 pielikumus, izmantoti 36 literatūras avoti.",0
216,Nobiru sadalīšanās intensitātes raksturojums ilgtermiņa ekoloģisko pētījumu parauglaukumos Engures ezera dabas parkā,"Viens no klimata pārmaiņas izraisošajiem faktoriem ir CO2 emisiju daudzums. Nobiru sadalīšanās ir process, kura laikā tiek atbrīvots liels  daudzums CO2. Literatūras apskatā aplūkota nobiru sadalīšanās procesa nozīme, norise, intensitāte un kā to ietekmē mikroorganismu darbība un vides faktori. Pētījumā analizēts, kā Engures dabas parkā divos dažādos biotopos (sausā priežu mežā un mitrā jauktu koku mežā) izveidotos parauglaukumos sadalās zaļās un rooibes tējas paciņas, kā atšķirības starp biotopiem un kā meteoroloģiskie faktori ietekmē nobiru sadalīšanās intensitāti.  Darba autore pētījuma izstrādei izmantojusi Starptautiskā ilgtermiņa ekoloģisko pētījumu tīkla (ILTER) datus, kas iegūti TeaComposition Initiative projekta ietvaros.",0
217,Latgales tradicionālā biškopība un tās ilgtspējīga attīstība,"Biškopības produkti ieņem īpašu vietu pārtikas, medicīnas un kosmētikas produktu nodrošinājumā cilvēku sabiedrībai, bet papildus šiem ekosistēmu pakalpojumiem bites  nodrošina – savvaļas un lauksaimniecības augu apputeksnēšanu. Bišu skaita straujā samazināšanās pasaulē mūsdienās kļuvusi par vienu no aktuālākajām vides problēmām. Latvijā līdz šim nebija veikti pētījumi par biškopības stāvokli. Bakalaura darbā apkopoti galvenie Latvijas biškopības stāvokli raksturojošie dati, aptaujas dati par biškopības produktu popularitāti  iedzīvotāju vidū Rīgā. Sīkāk raksturots biškopības stāvoklis un attīstības perspektīvas Latgalē, analizētas intervijas ar biškopjiem. Pēc biškopju vērtējuma nozare Latvijā ir perspektīva. Darba apjoms ir 51 lpp., tajā ir 12 attēli un 3 tabulas.",0
218,Glacigēno nogulumu veidošanās apstākļu ietekme uz grunts saspiežamības parametriem,"Maģistra darbā “Glacigēno nogulumu veidošanās apstākļu ietekme uz grunts saspiežamības parametriem’’ ir veikts pētījums par glacigēno nogulumu subglaciālo apstākļu veidošanās ietekmi uz glacigēno grunšu saspiežamības parametriem. Inženierģeoloģiskajos pētījumos Latvijā līdz šim nav vērsta pietiekama uzmanība glacigēno grunšu izpētes metodikas problemātikai, ko rada šo grunšu neviendabīgums. Maģistra darbā ir detalizēti izpētīti divi no saspiežamības parametriem – pirmskonsolidācijas spriegums un pārkonsolidācijas koeficients OCR, kas ir nozīmīgi rādītāji grunts mehānikā klasificējot gruntis un prognozējot grunts masīva sēšanos vertikālā spiediena pieauguma rezultātā. No laboratoriskajiem grunts saspiežamības testiem iegūtie rezultāti norāda, ka pieņēmums par to, ka glacigēnās gruntis ir ļoti stipri pārkonsolidētās ledāja spiediena ietekmē, ir vispārināts.",0
219,Latvijas emigrantu kopiena Čikāgā: identitātes dažādās izpausmes,"Patlaban ārvalstīs dzīvo vairāki simti tūkstoši latviešu un emigrantu skaits turpina pieaugt. Viena no lielākajām latviešu emigrantu kopienām izveidojusies Amerikas Savienotajās Valstīs (ASV). Maģistra darbs veikts par ASV Čikāgas pilsētā, tās tuvākā un tālākā apkārtnē dzīvojošo latviešu izcelsmes emigrantu kopienu. Pētījuma mērķis ir noskaidrot diasporas pārstāvju identitātes dažādās izpausmes. Darba ietvaros veiktas padziļinātas intervijas gan ar Čikāgā dzīvojošajiem latviešiem, gan ar diasporas pētniekiem un dažādu organizāciju pārstāvjiem.  Iegūtie rezultāti liecina, ka Latvijas emigrantu kopienai ASV ir raksturīgas vairākas latvisko identitāti veidojošās iezīmes. Tās noteikusi atšķirīga migrācijas pieredze, dzīvošanas ilgums ASV, saskarsme ar latvisko identitāti saglabājušiem cilvēkiem un citiem latviešu vai ārvalstu izcelsmes emigrantiem. Liela nozīme ir kopienai, kurā persona augusi un veidojusi dzīves uzskatus, jo tā spēcīgi ietekmējusi latvisko identitāti un pašapziņu.",0
220,Ielu māksla kā nozīmīgs pilsētvides elements Rīgā: Miera ielas apkārtnes piemērs,"Bakalaura darba “Ielu māksla kā nozīmīgs pilsētvides elements Rīgā: Miera ielas apkārtnes piemērs” mērķis ir raksturot likumsakarības starp ielu mākslas atrašanās vietu pilsētvidē, tās saturu, un dalību vietas veidošanās procesā izvēlētajā Rīgas pilsētas daļā, ņemot vēra teritorialitātes un vietu radīšanas kontekstu, kas tiek aprakstīti darba teorētiskajā daļā.Darbs apraksts ielu mākslas attīstības vēsturi no tā aizsākumiem kā grafiti kustība 1960. gadu Amerikas Savienotajās valstīs līdz jaunā žanra – ielu mākslas – izpausmēm mūsdienu Rīgas pilsētas daļā – Miera ielā un tās apkārtnē. Empīriskajā daļā tika veikta vietas studija, veicot lauka darbus, kas sastāvēja no pētāmās teritorijas apsekošanas, novērojumiem, intervijām un vietējo iedzīvotāju aptaujas elektroniskā vidē. Darbs veidots, kombinējot kā kvalitatīvās, tā kvantitatīvās metodes.",0
221,Ielu koku stādījumu attīstība Rīgas vēsturiskajā centrā un tā aizsardzības zonā,"Ielu koki pilsētvidei spēj sniegt virkni dažādu pozitīvu ietekmju, piemēram,  siltumsalu efekta mazināšanu, nodrošināt patīkamāku pārvietošanos pa ietvēm koku radītās ēnas dēļ, lietus ūdeņu noplūdes riska mazināšana, trokšņa un atmosfēras piesārņojuma absorbēšana, ielas vizuālā tēla uzlabošana, kopienu un indivīdu fiziskās, mentālās un garīgās veselības nodrošināšana, kā arī “zalas” pilsētvides nodrošināšana, kā arī daudzi citi ieguvumi. Ņemot vērā augstāk minētos ieguvumus, ko spēj sniegt ielu koki, to skaitu būtu neieciešams palielināt, bet situācija Rīgā ir pretēja, jo nocirsto koku vietā jauni netiek stādīti. Īpaši svarīgi koki ir Rīgas vēsturiskajā centrā un tā aizsardzības zonā, jo šajā teritorijā ir vērojama zema ar apstādījumiem aizņemtā platība  uz vienu iedzīvotāju.  Pētījuma mērķis ir noskaidrot, kādā virzienā Rīgas pilsētas vēsturiskajā centrā un tā aizsardzības zonā notiek koku stādījumu attīstība un kā tas saskan ar attīstības plānošanas dokumentos izvirzītajiem mērķiem, uzdevumiem. Maģistra darba ietvaros tika veikta Rīgas vēsturiskā centra un tā aizsardzības zonas teritorijas apsekošana, kartogrāfisko materiāla izveidei ar aktuālāko situāciju par ielu kokiem, ielu koku stādījumu aspekta izpēte Rīgas attīstības plānošanas dokumentos, kā arī veikta iedzīvotāju aptauja, lai noskaidrotu sabiedrības viedokli par ielu kokiem Rīgas centrā.",0
222,Mālaino grunšu bīdes pretestības noteikšana lauka un laboratorijas apstākļos,"Maģistra darba ietvaros veikts pētījums par mālaino grunšu saistes noteikšanu lauka un laboratorijas apstākļos. Ānes mālu karjerā veikti mērījumi ar spārniņgriezi un noņemti netraucētas grunts paraugi tiešās bīdes testiem laboratorijā. Pētījumā ir veikti mērījumi dabīgos apstākļos, kā arī mākslīgi sajauktā gruntī. Izmantojot literatūrā norādītās korelācijas, veikta iegūto rezultātu korekcija izmantojot plūstamības robežu un plastiskuma skaitli, kā arī diskutēts par piemērotāko korekcijas faktoru pētītajiem Zemgales sprostezera māliem. Iegūtie rezultāti paplašina priekšstatu par slāņotu mālaino nogulumu bīdes pretestības pētīšanu, izmantojot spārniņgriezi un tiešās bīdes testu.",0
223,Pierīga kā dzīvesvietas izvēle: Babītes pagasta piemērs,"Bаkаlаurа dаrbs “Рiеrīgа kā dzīvеsviеtаs izvēlе: Bаbītеs раgаstа рiеmērs” tiеk рētīts Bаbītеs раgаstа арdzīvоjums un tā mijаttiесībаs аr Rīgu, kаs izраužаs kā suburbаnizāсijа Рiеrīgā. Dаrbā tiеk rаksturоtа раgаstа аttīstībа lаikа роsmā nо 2000.gаdа līdz 2017.gаdаm.  Bаkаlаurа dаrbs bаlstīts uz stаtistikаs dаtu арkороjumu, раgаstа iеdzīvоtāju арtаujаs dаtiеm (203 rеsроndеnti), litеrаtūrаs tеоrētiskо аnаlīzi, Bаbītеs nоvаdа аttīstībаs рrоgrаmmu 2014.-2020.gаdаm, раšrеizējās situāсijаs rаksturоjumu un аnаlīzi, Bаbītеs nоvаdа tеritоrijаs funkсiоnālās zоnējumа kаrtеs un Bаbītеs раgаstа раšrеizējās tеritоrijаs izmаntоšаnаs grаfiskо dаļu. Bаkаlаurа dаrbā ir iеvаds, 5 nоdаļаs, sесinājumi, liеtаrаtūrаs sаrаksts. 1.nоdаļā аnаlizēti dаžādu аutоru dаrbi раr suburbаnizāсijаs рrосеsiеm Еirорā, Lаtvijā un Рiеrīgā un bаkаlurа dаrbа рētijumu rеģiоnā Bаbītеs раgаstā; 2.nоdаļā ir арskаtītаs bаkаlаurа dаrbā izmаntоtās mеtоdеs un mаtеriāli; 3.nоdаļā rаksturоts Bаbītеs раgаsts, tā аtrаšаnās viеtа, iеdzīvоtāju skаits, infrаstruktūrа un арdzīvоjums; 4.nоdаļā аtsроguļоtаs iеdzīvоtāju skаitа un арbūvеs izmаiņаs Bаbītеs раgаstā рēс 2000.gаdа; 5.nоdаļā аnаlizēti Bаbītеs раgаstа iеdzīvоtāju арtаujаs rеzultāti. Dаrbu рарildinа 2 tаbulаs, 34 аttēli.",0
224,Pusaudžiem draudzīgas publiskās ārtelpas plānošana: Ziepniekkalna apkaimes piemērs,"Mūsdienās svarīgi nodrošināt regulāru pusaudžu iesaisti pilsētplānošanā. Pašlaik Rīgā maz attīstīta jauniešu līdzdalība plānošanas dokumentu izstrādē. Piedāvājot pusaudžiem un citiem iedzīvotājiem iespēju radošā veidā paust viedokli par savu dzīves vietu, pilsēta iegūst labu esošās situācijas pārskatu un redzējumu par pusaudžiem draudzīgas publiskās ārtelpas attīstību. Pētījumā veikta pusaudžu iesaistes metodoloģijas iestrāde, un veikta tās pielietošana uz Ziepniekkalna apkaimes piemēra. Veidotas rekomendācijas veiksmīgas jauniešu līdzdalības nodrošināšanai un padomi pusaudžiem draudzīgas publiskās ārtelpas attīstībai Ziepniekkalna apkaimē.",0
225,LiDAR datu un multispektrālo satelītainu izmantošana mitru meža minerālaugšņu dešifrēšanā,"Maģistra darba mērķis ir novērtēt LiDAR datu un multispektrālo satelītainu izmantošanas iespējas pārmitru meža minerālaugšņu telpiskās izplatības dešifrēšanā. Pētījuma teritorija sastāv no 20 objektiem, kas katrs nosedz 1 km2 plašu teritoriju un ir izvietoti uz dažādiem Kvartāra nogulumu ģenēzes tipiem. Katrā no pētījuma objektiem izvietoti līdz 10 parauglaukumi, kur lauka darbu laikā ievākti mežaudzi raksturojošie parametri, bet kamerālajos darbos noteiktas dažādu attālās izpētes indeksu vērtības. Iegūto datu salīdzināšanai pa dažādām mitruma klasēm izmantos vienvirziena ANOVA tests, savukārt augsnes mitruma apstākļu prognozēšanai plašākā teritorijā izmantota binārā loģistiskā regresijas analīze. Pētījuma rezultāti rāda, ka augsnes mitruma režīma prognozēšanai uz dažādas ģenēzes nogulumiem ir jāizmanto atšķirīgi attālās izpētes indeksi un to kombinācijas. Uz pētījuma parauglaukumiem bāzētajā augsnes mitruma apstākļu klasifikācijā sasniegta 83 – 97% precizitāte.",0
226,Ezeru sapropeļa resursu sistematizācija un izmantošanas potenciāla reģionālais sadalījums Latvijā,"Sapropeļa nogulumi ir nozīmīgs organiskā materiāla izejvielu avots, kas veidojies iekšzemes ūdenstilpēs no augu un ūdens organismu atliekām. Maģistra darbā “Ezeru sapropeļa resursu sistematizācija un izmantošanas potenciāla reģionālais sadalījums Latvijā” ir izstrādāts ģeogrāfiskās informācijas datu slānis, kurā apkopoti sapropeļa krājumi Latvijas ezeros. Veikta apkopoto datu analīze, izvērtējot sapropeļa krājumus pēc ekonomiskās nozīmības, izmantošanas iespējām, veidiem. Rezultātā izveidota Latvijas ezeru sapropeļa datubāze, kurā vienkopus ietverti 1550 Latvijas ezeros un 3 purvos līdz šim veiktie sapropeļa izpētes darbi. Datubāzes pamatdati tika iegūti Latvijas Vides, ģeoloģijas un meteoroloģijas centrā papīra kartīšu, rakstiskā formātā (ezeru pases, iegulu pases). Dati tika digitalizēti un sistematizēti, piešķirot tiem mūsdienīgu pielietojumu ĢIS vidē, kura izmantošana paredzēta plašam interesentu lokam - pašvaldībām, ezeru īpašniekiem, uzņēmējiem.",0
227,"Zemes izmantošanas ietekme uz biotopu daudzveidību zemnieku saimniecībā „Drubazas""","Bakalaura darba nosaukums ir „Zemes izmantošanas ietekme uz biotopu daudzveidību zemnieku saimniecībā „Drubazas” „ un tā autors ir Ģirts Dzērve. Darba mērķis ir noskaidrot zemes izmantošanas vēsturi zemnieku saimniecības teritorijā un tās ietekmi uz aktuālo veģetāciju. Darbā pie literatūras apskata tiek apskatītas tādas tēmas kā zemes izmantošanas vēsture Eiropas mežu joslā reģionālā un lokālā mērogā, kas sadalās zemes izmantošanas vēstures ietekmē uz veģetāciju un augu sugu sastāvu mūsdienās, un zemes izmantošanas veidu maiņu Kurzemē pēdējo 100 gadu laikā. Var domāt, kad šo simts gadu laikā nekas būtiski nevar mainīties dabas vērtībās, skatoties uz to, kad tās ir veidojušās vairāku tūkstošu gadu laikā, bet cilvēks savu darbību rezultātā, pa šiem gadiem ir atstājis būtisku ietekmi uz tām. Šo darbu sekas mūsdienās cenšas saprast un labot, lai atrastu pareizāku ceļu uz attīstību, kurš turpmāk negatīvi neietekmētu tagadējās un nākotnes dabas vērtības. Nodarītās sekas dabai vēl ilgi izjutīsim. Pētījuma vieta „Drubazu” saimniecība tika izvēlēta tāpēc, ka tajā ir novērojamas daudzas šīs vēsturē radītās sekas uz dabas vērtībām. Saimniecības zemes platība ir tikai 42 ha, kas padara pētniecību vieglāku. Pētījumu rezultātā ir veikta biotopu kartēšana un veģetācijas aprakstīšana pēc Brauna-Blankē metodes. Zemes vēsturiskā izmantošana noskaidrota, izmantojot kartogrāfisko analīzi un interviju. Izvēlētā teritorijā ļoti labi atspoguļojas, ka Latvija ir ar notikumiem bagāta vēsture, kuru var sadalīt vairākos posmos, pēc saimniekošanas metodēm ietekmi uz vidi. Lielākā ietekme uz dabas vērtībām ir bijusi no valsts politiskās nostājas un ekonomiskā stāvokļa. Kuru radītās negatīvās sekas jau pēdējos divdesmit gadus cenšas novērst gan valstiskā līmenī, gan ar Eiropas atbalstiem pašiem zemju īpašniekiem. Lai saglabātu vai atjaunotu bioloģisko daudzveidību un ainaviskās vērtības, saimniekošanas izmaksas ir lielas, tāpēc ir nepieciešami šie atbalsti, bet pareizi saimniekojot šīs izmaksas nākotnē samazinās un dabas vērtību uzlabošanās būs redzama pāris gadu laikā.   ",0
228,Ekstremālo nokrišņu un upju noteces  saistība ar  plūdu raksturu Latgales reģionā,"Visā pasaulē, tostarp arī Latvijā, tiek novērotas klimata pārmaiņas, proti, izmaiņas klimatisko parametru vērtībās, īpaši ekstremālajās vērtībās, kas var izpausties dažādi, piemēram, kā  palielināts sausums, karstuma viļņi vai arī plūdi un ar tiem saistītie riski. Bakalaura darba mērķis - izvērtēt ekstremālo nokrišņu ilgtermiņa tendences un to radītos plūdus Latgales reģionā. Lai sasniegtu mērķi, bakalaura darba ietvaros tika pētīts nokrišņu raksturs, ekstremālo nokrišņu un upju caurplūduma izmaiņu ilggadīgo izmaiņu tendences saistībā ar vasaras-rudens plūdiem Latgales reģionā periodā no jūnija līdz novembra mēnesim. Ekstremālo nokrišņu ilggadīgo izmaiņu tendenču noteikšanai aprēķināti klimata indeksi un noteiktas ilggadīgo izmaiņu tendences pēc Latvijas Vides, ģeoloģijas un meteoroloģijas centra datiem. Pētījuma ietvaros tika noteikti arī šīm parādībām raksturīgie atmosfēras cirkulācijas apstākļi. Pētījuma gaitā konstatētas būtiskas izmaiņas ekstremālu nokrišņu biežumā un intensitātē, kā arī kopējo nokrišņu daudzumā. Tika atrasta saistība starp ciklonu trajektorijām, ekstremālajiem nokrišņiem, caurplūdumiem, saistībā ar novērotajiem plūdiem.",0
229,Iekštelpu vides novērtējums pirmsskolas mācību iestādēs Ķengaraga apkaimē (Rīgā),"Bakalaura darbā “Iekštelpu vides novērtējums pirmsskolas mācību iestādēs Ķengaraga apkaimē (Rīgā)” pamatojoties uz rudens un ziemas sezonā veiktiem mērījumiem novērtēta iekštelpu vides kvalitāte. Darba izstrādes laikā mērīta iekštelpu vides gaisa temperatūra, relatīvais mitums, apgaismojuma līmenis, trokšņa līmenis, cieto daļiņu PM10 un PM2.5 koncentrācija un mikrobiloģiskais piesārņojums. Iegūtie rezultāti liecina par salīdzinošu augstu cieto daļiņu piesārņojuma līmeni, relatīvi nelielām neatbilstībām mikroklimata un apgaismojuma jomā.",0
230,Ainava un identitāte – Latvijas simtgades konteksts,"Tuvojas Latvijas simtgade. Ainavā var būt redzamas Latvijas identitātes izpausmes. Nacionālās ainavas Latvijā vēl nav noteiktas. Tajās var būt ainavas raksturīgās, unikālās iezīmes, simboli Latvijas dabai, kultūrai. Nacionālās ainavas var izvirzīt, apzinoties ainavu vērtības, ar tautas līdzdalību. Tās stāsta arī par latvieti, latvieša identitāti - vērtībām, kas ainavā uzrunā. Šīs ainavas var kalpot, piemēram, lai saliedētu tautu. Pētījuma mērķis- izmantojot pieteiktos “Ainavu dārgumus” un “Foreign stories in Latvia” intervijas, raksturot Latvijas tēlu. Galvenie rezultāti- latvieša identitātes iezīmes, ainavas iezīmes. Plašākai izpētei izvēlētā Latgales plānošanas reģiona “Ainavu dārgumu” pieteikumu raksturojums.",0
231,Ežurgu klintīs atsegto devona Burtnieku svītas nogulumiežu sedimentācijas vides interpretācija,"Bakalaura darbā veikts pētījums par Ežurgu klintīs un Zivtiņu klinšu dienvidu daļā atsegto devona Burtnieku svītas nogulumiežu sedimentācijas apstākļiem, balstoties uz lauka un laboratorijas darbos iegūtajiem novērojumiem un datiem. Darbs pamatojas uz lauka darbiem, kuru ietvaros tika ievākti pētījumam nepieciešamie dati, 4 atsegumu ģeoloģisko griezumu izveidi, slīpslāņojuma mērījumiem, granulometrisko analīzi, kā arī fāciju un fāciju secību analīzi. Iegūtie dati un to interpretācija ļauj secināt, ka Ežurgu klintīs un Zivtiņu klinšu dienvidu daļā atsegtie devona Burtnieku svītas smilšainie nogulumi veidojušies migrējošās zemūdens grēdās, kas pārvietojušās plašā kanālā ar lēzenu gultni. Pēc tam, domājams, attīstījies jauns kanāls, kurā uzkrājušās mālaini aleirītiskas nogulas. Atslēgas vārdi: sedimentoloģija, Živetas stāvs, smilšakmens, granulometriskā analīze, deltas kanāli.",0
232,Klimatiskā veģetācijas perioda izmaiņas un raksturs Latvijā,"Maģistra darba „Klimatiskā veģetācijas perioda izmaiņas un raksturs Latvijā” mērķis ir izvērtēt klimatisko veģetācijas periodu, tā izmaiņu tendences un raksturu Latvijā no 1951.2017. gadam.  Pētījumā tiek veikts literatūras izvērtējums par veģetācijas perioda noteikšanas veidiem un definīcijām pasaulē, klimatiskā veģetācijas perioda izmaiņu tendencēm Eiropā un Latvijā, kā arī Latvijas klimatu ietekmējošiem faktoriem.  Praktiskajā daļā tiek veikts klimatiskā veģetācijas perioda un tā raksturojošo indikatoru (veģetācijas perioda sākums, beigas un garums) izvērtējums, kā arī analizētas veģetācijas perioda sākuma un beigu rakstura izpausmes Latvijas un reģionālā līmenī.  Rezultātā tiek secināts, ka veģetācijas perioda sākumam Latvijā ir tendence iestāties arvien agrāk, bet nav novērojamas statistiski būtiskas veģetācijas perioda beigu un garuma izmaiņas. Pētījumā izmantotā veģetācijas perioda sākuma definīcija pietiekami precīzi raksturo veģetācijas perioda sākumu Latvijā, kas saistīts ar izteiktu aukstā un siltā perioda nomaiņu pavasarī. Pētījumā izmantotā definīcija veģetācijas perioda beigu aprēķināšanai sniedz aptuvenu priekšstatu par veģetācijas perioda beigām Latvijā kopumā, kas saistīts ar ne tik viennozīmīgu pāreju no vasaras uz rudens sezonu Latvijā.",0
233,Lauksaimniecības marginalizācijas ietekme uz aizsargājamo zālāju saglabāšanos Latvijā,"Maģistra darba mērķis - noskaidrot, kāda ir lauksaimniecības marginalizācijas ietekme uz aizsargājamo zālāju saglabāšanos Latvijā. Pētījums aptver visu Latviju. Izmantoti dabisko zālāju izplatības dati uz 2015. gadu un dati par lauksaimniecības zemju apsaimniekošanu 2017.gadā, kā arī augšņu kvalitātes dati. Datu analīze veikta 5 x5 km tīkla šūnā, analīzei izmantojot aprakstošo statistiku (Manna-Vitnija U-tests) un veikta daudzfaktoru regresijas analīze ar Tweedie modeļa datu sadalījumu. 2015.gadā Latvijā aizsargājamie zālāji aizņēma 0,77 % (50 156 ha) no valsts teritorijas. Bieži sastopamie biotopi valstī aizņem lielāko platību - 41 169 ha, bet retie un kompleksie biotopi aizņem, attiecīgi, tikai 6 261 ha un 2 724 ha. BDUZ atbalstītais lielākais zālāju īpatsvars sastopams submarginālajā un marginālajā reģionā. Biežie biotopi tiek apdraudēti vairāk, nekā kompleksie un retie biotopi. Lauksaimniecības marginalizācijas kontekstā divi visizteiktāk pretnostatāmie reģioni – intensīvais reģions un Rīgas piepilsētas teritorija no aizsargājamo zālāju saglabāšanās perspektīvas vērtējami kā līdzīgi – šo biotopu stāvoklis tajos ir vissliktākais. Tā kā reģionāli atšķiras LAP un TM programmas atbalsts, nepieciešams pa reģioniem atšķirīgs atbalsta veids aizsargājamo zālāju apsaimniekošanai.",0
234,Elektrisko un elektronisko iekārtu atkritumu apsaimniekošanas problēmas un risinājumi,"Maģistra darbā izvērtēta elektrisko un elektronisko atkritumu apsaimniekošanas sistēma un problēmas no sabiedrības skatupunkta. Darba mērķis ir izstrādāt Latvijas likumdošanai un situācijai atbilstošus ieteikumus elektrisko un elektronisko atkritumu apsaimniekošanas sistēmas attīstībai, ņemot vērā arī sabiedrības viedokli. Pamatojoties uz to, tika veikta ekspertu intervēšana un iedzīvotāju anketēšana, informācijas resursu analīze, analizēts elektrisko un elektronisko atkritumu pārklājums un pieejamība.  Pētījumā iegūts ekspertu un sabiedrības viedoklis par problēmām, ar kurām nākas saskarties elektrisko un elektronisko atkritumu jomā, gūts priekšstats par sabiedrības informētības līmeni apskatītajā jautājumā, iegūta un apstrādāta informācija par elektrisko un elektronisko atkritumu nodošanas punktiem pašvaldības robežās. Atslēgas vārdi: e-atkritumi, apsaimniekošana, sabiedrības iesaiste,elektroierīce, pārstrāde, pieejamība.",0
235,Sabiedrības līdzdalība Daugavas upju baseinu apgabala apsaimniekošanas plāna (2016.-2021.) ieviešanā,"Sabiedrības līdzdalība mūsdienās ir ļoti aktuāls temats un tas pavīd visos apsaimniekošanas plānos. Orhūsas konvencija nosaka, ka jebkuram ir tiesības saņemt informāciju no valdības par vidi un tās apstākļiem, visiem ir tiesības iesaistīties lēmumu pieņemšanā, kas saistīta ar vidi, kā arī visiem ir tiesības tiesāties un izteikt viedokli. Komentāru izteikšanas gadījumā plāna veidotājiem jāpamato to neiekļaušana apsaimniekošanas plānā, tomēr reti kurš pārbauda, kas notiek ar komentāriem, kas it kā tikuši iekļauti. Darba mērķis ir izvērtēt pašreizējo sabiedrības līdzdalības situāciju Daugavas upju baseinu apgabala apsaimniekošanas plāna ieviešanā un izstrādē, kā arī izprast ūdens apsaimniekošanas veidus un izstrādāt priekšlikumus nākamo baseinu plānu uzlabošanai publikas iesaistes jomā.  Maģistra darbs sastāv no piecām daļām, kur pirmajā tiek iztirzāta ūdens apsaimniekošana, apsaimniekošanas metodes un juridiskā puse. Otrajā daļā apskatīta sabiedrības līdzdalības nozīme, metodes un veidi. Trešā daļa stāsta par pētījumā izmantotajām metodēm un vairāk apraksta izvēlēto pētījuma teritoriju. Ceturtā sadaļa ir rezultāti un to analīze, kur tiek pētīts, vai izteiktie komentāri tika ņemti vērā, kāda ir sabiedrības nostāja pret baseina plānu un iztirzāti papildus iegūtie dati. Pēdējā daļa ir informatīva un tajā iekļauti ieteikumi nākamajiem plāniem. Plāna publiskajā apspriešanā tika izteikti 110 komentāri. No tiem 64 % tika ņemti vērā, 14 % tika daļēji ņemti vērā un 22 % netika ņemti vērā. Intervējot mazās HES, pašvaldības, NVO, VARAM un LVĢMC, kā arī piedaloties konsultatīvās padomes sēdē, tika uzzināta plaša informācija par veiktajām darbībām sabiedrības līdzdalības jomā Daugavas upju baseinu apgabala apsaimniekošanas plāna izstrādē un ieviešanā.",0
236,Dabiskās apmežošanās ar parasto egli Picea abies ietekme uz augsnes virskārtu bijušajās lauksaimniecībā izmantojamās zemēs,"Apmežošanās procesa ietekme uz augsnes fizikālajām un ķīmiskājām īpašībām, kā arī mikrobioloģisko aktivitāti vēl joprojām ir relatīvi vāji saprotama, sarežģītu procesu un dažādu vides faktoru dēļ. Maģistra darbā ir apkopota literatūra par lauksaimniecības zemju apmežošanās procesa attīstību pasaulē un Latvijā, apmežošanās procesa ietekmi uz augsnes īpašībām, kā arī par augsnes mikroorganismiem un to darbību. Maģistra darba mērķis ir noskaidrot dabiskās apmežošanās ar parasto egli Picea abies (L.) H.Karst ietekmi uz augsnes virskārtas fizikālajām un ķīmiskajām īpašībām, kā arī mikrobioloģisko aktivitāti smilts un mālsmilts augsnēs bijušajās lauksaimniecības zemēs. Pētījuma rezultāti parāda, ka lauksaimniecības zemei dabiski apmežojoties ar parasto egli Picea abies (L.) H.Karts 15 gadu ilgā periodā mainās veģetācijas pārklājums, augsnes skābums, tilpummasas blīvums, apmaiņas katjonu, kopējā oglekļa, slāpekļa un fosfora koncentrācijas, kā arī ietekmē mikroorganismu aktivitāti. Izmaiņas ir novērotas gan smilts, gan mālsmilts augsnē pārsvarā dziļumā no 0 līdz 10 cm.",0
237,Upju tūrisma sezonalitātes izmaiņas Gaujā un Amatā,"Maģistra darba mērķis ir izvērtēt Gaujas un Amatas upju laivošanas sezonalitāti un tās izmaiņas klimata pārmaiņu ietekmē. Darbā veikta Gaujas un Amatas hidroloģisko un Gaujas baseina klimatisko parametru analīze. Noteiktas parametru izmaiņas un to raksturs kopš 20.gs vidus. Prognozētas to nākotnes hidroloģisko un klimatisko parametru izmaiņas, pamatojoties uz modelētajām izmaiņām Salacas un Vienziemītes baseinos pēc A2 un B2 scenārijiem, kā arī veikta nākotnes vērtību prognoze pamatojoties uz ilgtermiņa tendencēm. Noskaidroti laivošanas prakses ietekmējošie faktori un un to ietekmes stiprums. Prognozētas nākotnes izmaiņas Gaujas un Amatas laivošanas sezonalitātē.",0
238,Integrētās piesārņojuma novēršanas kontroles procedūras sistēmiskā analīze,"Maģistra darbā “Integrētās piesārņojuma novēršanas kontroles procedūras sistēmiskā analīze” analizēta piesārņojošās darbības kategoriju piešķiršanas procesa specifika, operatoru skaita strukturālā un reģionālā analīze Latvijā, izvērtēti trūkumi, salīdzinājumam apskatītas arī procedūras Igaunijā, Somijā, Čehijā un ASV.  Pamatojoties uz likumdošanā noteikto prasību analīzi, atbilstošās jomas zinātnisko literatūru, citu valstu pieredzi un nozares ekspertu intervijām, sniegti ieteikumi un uzlabojumi procesa uzlabojumiem Latvijā.",0
239,Attālinātā darba ietekme uz iedzīvotāju mobilitātes izmaiņām,"Teledarbinieki ir cilvēki, kas regulāru došanos uz darbu aizstāj ar darbu mājās vai kādā citā iestādē, dokumentus pārsūtot caur internetu.  Šo cilvēku pārvietošanās ir nepētīts temats Latvijā, bet citur pasaulē tam jau daudzus gadus ir pievērsta liela uzmanība pētnieku vidū.  Maģistra darba ""Attālinātā darba ietekme uz iedzīvotāju mobilitātes izmaiņām"" mērķis ir novērtēt teledarba ietekmi uz iedzīvotāju mobilitāti, izmantojot divas, Rīgā strādājošas, respondentu grupas, no kurām viena veic teledarbu. Tiek veikta arī intervēšana, lai labāk izprastu teledarbu un iegūtu papildus viedokli no tā veicējiem. Pētījuma rezultāti liecina, ka tāldarbam ir ietekme uz ikdienas pārvietošanās biežumu, bet tai nav būtiska nozīme uz ilgtermiņa migrāciju.",0
240,Latvijas mēreni mitro dabisko zālāju lakstaugu sugu daudzveidība un tās novērtēšana ar indikatorsugām,"Maģistra darba mērķis ir noskaidrot dabisko zālāju lakstaugu sugu daudzveidības telpisko rakstu un indikatorsugu izmantošanas iespējas sugu daudzveidības indicēšanā. Darbā sniegts neliels ieskats par Latvijas dabisko zālāju biotopu daudzveidību un dabisko zālāju indikatorsugām. Pieejamiem veģetācijas datiem tika novērtēta datu kvalitāte un pierādīts, ka sugu daudzveidības datu kvalitāti ietekmē ekspertu faktors. No pieejamiem veģetācijas aprakstiem izveidota mēreni mitro dabisko zālāju lakstaugu sugu daudzveidības karte un raksturotas reģionālās īpašības. Pētījumā noskaidrots, ka indikatorsugas neindicē kopējo lakstaugu daudzveidību mēreni mitros zālājos. Darba apjoms ir 63 lapaspuses, un tajā ietverti 20 attēli, 4 tabulas un 4 pielikumi.",0
241,Dzelzceļa ritošā sastāva radīto emisiju atmosfērā matemātisko novērtēšanas metožu salīdzinošā analīze,"Maģistra darbā veikta dzelzceļa transporta (kravas dīzeļlokomotīvju, pasažieru dīzeļvilcienu un elektrovilcienu) analīze un inventarizācija pēc to tehniskās specifikācijas, enerģijas patēriņa un gaisa piesārņojošo vielu emisijām. Izvērtētas Starptautiskās dzelzceļu savienības un Eiropas Vides aģentūras emisiju novērtēšanas aprēķina metodes, kuras metodoloģiski ir līdzīgas (tiek izmantoti emisiju faktori un degvielas patēriņa rādītāji), taču sniedz atšķirīgus rezultātus. Darba rezultāti liecina, ka UIC metode ir piemērotāka dzelzceļa ritošā sastāva emisiju novērtēšanai augstākas detalizācijas pakāpes dēļ. Balstoties uz UIC metodiku un emisiju faktoriem, izstrādāts emisiju kalkulators kravas dīzeļlokomotīvju, pasažieru dīzeļvilcienu un elektrovilcienu radīto emisiju novērtēšanai Latvijas teritorijas dzelzceļa infrastruktūras tīklā.",0
242,Pērses upes kā riska ūdensobjekta analīze,"Maģistra darba mērķis ir izpētīt un novērtēt faktorus, kas Pērses upi ierindo riska ūdensobjektu sarakstā un liedz sasniegt labu ekoloģisko kvalitāti. 2017. gada 4. aprīlī Ministru kabinets veica grozījumus 2011. gada 31. maija noteikumos Nr. 418 “Noteikumi par riska ūdensobjektiem” un noteica, ka Pērses upei no iztekas līdz ietekai Daugavā ir risks nesasniegt Ūdens apsaimniekošanas likumā noteikto labu virszemes ūdeņu stāvokli. Kā būtisks riska cēlonis ir minēts punktveida piesārņojums no notekūdeņos esošie biogēni un hidromorfoloģiskie pārveidojumi.  Teorijas daļā tika raksturota Pērses upe un tās sateces baseins, dabas ūdeņu sastāva veidojošie un ietekmējošie procesi, upju klasifikācijas parametri, punktveida un difūzais piesārņojums kā arī novērtēta hidromorfoloģisko pārveidojumu ietekme uz upes ūdens kvalitāti.",0
243,Ķīšezera morfometrijas un hidroloģiskā režīma ilgtermiņa izmaiņu izvērtējums,"Maģistra darbā „Ķīšezera morfometrijas un hidroloģiskā režīma ilgtermiņa izmaiņu izvērtējums” veikti ne tikai lokālas ūdenstilpes morfometrijas un ūdenslīmeņa svārstību, kā arī to ietekmējošo faktoru pētījumi, bet arī risināti arī metodoloģiskie jautājumi attiecībā uz morfometriskajiem pētījumiem un datu interpretāciju, kā arī rezultātu mūsdienīgu vizualizāciju.  Daudzviet trūkst pētījumu par ūdenstilpju morfometriju, vai arī tie ir notikuši pagājušā gadsimtā, kā rezultātā arī mūsdienu morfometrijas pētījumos bieži vien izmanto novecojušas pētījumu metodes, kas nesniedz augstas detalizācijas pakāpes rezultātus. Hidroloģiskā režīma pētījumi notiek arī mūsdienās, bet Ķīšezera hidroloģiskā režīma detalizēti pētījumi līdz šim nav veikti. Maģistra darba mērķis ir noteikt un izvērtēt Ķīšezera morfometriskos parametrus, ilgtermiņa un sezonālo ūdenslīmeņa izmaiņu raksturu un to ietekmējošos faktorus.  Pētījumā analizēta literatūra par morfometrijas, hidroloģiskā režīma pētījumos izmantoto metodoloģiju, pētījumu vēsturi, citviet izmantotajām pētījumu metodēm un galvenā pētījumu objekta Ķīšezera morfometriju, hidroloģisko režīmu un to ietekmējošiem faktoriem. Pētījuma rezultāti pierāda, ka Ķīšezera morfometriskie parametri ir izmainījušies salīdzinoši ar iepriekšējo pētījumu rezultātiem, kā arī morfometrijas un hidroloģiskā režīma savstarpējo sasaisti un ietekmi vienam uz otru. Pētījuma rezultāti apstiprina, ka Ķīšezers ir pakļauts dažādiem ietekmējošiem faktoriem, galvenokārt antropogēnajiem. Galvenais Ķīšezera morfometrijas un hidroloģiskā režīma ietekmējošais faktors ir Rīgas HES radītās ūdenslīmeņa svārstības.",0
244,Augsnes mezofaunas struktūras izmaiņas urbānā vidē Rīgā,"Pilsētas ir blīvi apdzīvotas vietas, kur bieži novērojama augsnes noplicināšanās ikdienas piesārņojuma rezultātā. Zaudējot savas dabiskās funkcijas, augsne nespēj nodrošināt arī pienācīgu atmosfēras veselību, kā arī mājvietu lielam daudzumam dzīvo radību. Augsnes spēju pildīt ekoloģiskās funkcijas var noteikt ar indikatoru - bezmugurkaulinieku palīdzību, veicot to biokopu struktūras un kvantiatīvo rādītāju analīzi, kas ir arī Pasaulē jau izplatīta prakse. Augsnes mezofauna -Oribatida, Mesostigmata un Collembola var izrādīt jutību uz kādu no apkārtējās vides faktoriem, tāpēc to bieži izmanto pētījumos apvienojot at dažādiem elementiem. Maģistra darba mērķis ir noskaidrot Rīgas pilsētu augšņu mezofaunas sastāvu dažādos biotopos, pamatā ņemot urbānās vides gradientu: centrs – piepilsēta. Maģistra darbs sastāv no 8 nodaļām un 26 apakšnodaļām, secinājumiem, ievada un pielikuma. Darbā sniegta vispārēja informācija par augsnes mezofaunu, pilsētvides struktūru, apskatīti arī pētījumi Pasaulē un situācija Rīgā. Nodaļā “Materiāli un metodes” sniegts apraksts par pētījuma veikšanu, laboratorijas darbiem un analīzes veikšanu.  Ievietoti 66 attēli, 2 tabulas un 8 pielikumi, kas atspoguļo pētījumā iegūtos rezultātus. Secinājumi apkopo diskusijā izvirzītās domas.",0
245,Mazpilsētu vēsturisko centru dzīvināšana: Bauskas vecpilsētas piemērs,"Maģistra darbā autore ir pētījusi mazpilsētu vēsturisko centru dzīvināšanu un ir apzinājusi atbilstošas telpiskās attīstības plānošanas pieejas, kas ietver ilgtspējīgus risinājumus, uzsverot vietas potenciālu un sabiedrības līdzdalības nozīmi. Ņemot vērā cilvēku vajadzības mūsdienās un sarūkošo iedzīvotāju skaitu, darbā ir atspoguļoti Bauskas pilsētai risināmie izaicinājumi, kas saistīti ar vēsturiskā centra pielāgošanu dzīvošanai, nodrošinot kvalitatīvu dzīves vidi, darbam un brīvā laika pavadīšanai. Maģistra darbā analizēta pilsētvides dzīvināšana kā iespēja mazpilsētu vēsturisko centru saglabāšanai un dzīvotspējas nodrošināšanai. Darbā rasti vietējās vērtībās, teritorijas potenciālā un vajadzībās balstīti risinājumi Bauskas vecpilsētas dzīvināšanai. To piemērotība un iespējamās ietekmes izvērtēti un saskaņoti ar Bauskas vecpilsētas interešu turētājiem.",0
246,Devona Šķerveļa svītas dolokrēti atsegumos Ventas un Šķerveļa krastos,"Maģistra darbā ir raksturota augšējā devona Šķerveļa svītas uzbūve un sastāvs Šķerveļa upes kreisā krasta un Ātrā kalna atsegumos. Izveidoti slāņkopas ģeoloģiskie griezumi, veikta nogulumiežu tekstūru analīze griezumos, pieslīpņos un plānslīpējumos, granulometriskā un stabilo izotopu analīze. Pētījumu rezultātā noskaidrots, ka Šķerveļa svītas nogulumieži sākotnēji ir veidojušies kā klastiskie nogulumi fluviālos apstākļos un pēc tam subaerālos apstākļos dažādā pakāpē notikusi to pārveidošanās par karbonātu garozām. Tādas plānslīpējumos novērotas mikrotekstūras kā mikrītiska dolomīta kunkuļi, “peldošo” kvarca graudu tekstūras, sīkslāņotās josliņas un pizoīdi, bieži sakārtoti arī apgrieztajā gradācijas slāņojumā, liecina par dolokrētu pedogēno izcelsmi, taču uz mainīga gruntsūdens līmeņa ietekmi slāņkopas veidošanās laikā norāda idiomorfi dolomīta kristāli ar tumšiem centriem un ieapaļi dolomīta kristāli.",0
247,Mājdzīvnieku (suņu un kaķu) ikdienas pastaigu mikroģeogrāfijas Līgatnē,"Maģistra darbā „Mājdzīvnieku (suņu un kaķu) ikdienas pastaigu mikroģeogrāfijas Līgatnē” mērķis ir izvērtēt mājas dzīvnieku (kaķu un suņu) ikdienas mikroģeogrāfijas Līgatnes ciema piemērā, balstoties uz cilvēku – dzīvnieku mijattiecībām, prakšu analīzi ārtelpās. Darbs pamatā ir vietas studija, kas balstās uz iedzīvotāju aptaujām un intervijām, lauka pētījumiem – teritorijas apsekojumiem, novērojumiem un fotofiksācijām, kā arī GPS izsekošanas ierīču datiem. Darbs ir veidots par divām atšķirīgām Līgatnes vietām – privātmāju un daudzdzīvokļu teritorijām.  Darbā pētītas mājdzīvnieku ārtelpu staigāšanas prakses un analizēti to telpiskie aspekti. Tajā sniegta interpretācija par cilvēku un dzīvnieku attiecību izpausmēm mūsdienās. Noteikts, ka mājdzīvnieku ikdienas pastaigām tiek izvēlētas pagalmu teritorijas, dažādās zaļo zonu teritorijas – sporta laukumi, mazdārziņi, pļavas, tāpat arī meža takas. Suņu ikdienas pastaigu izvēle ir atkarīga no saimnieka ikdienas režīma, nodarbošanās, tā laika vai vēlmēm. Pētījums pierāda, ka cilvēku un dzīvnieku attiecības ir kļuvušas ciešākas un sabiedrība mājdzīvniekus vērtē daudz augstāk kā agrāk.",0
248,Latvijā veiktās seismiskās izpētes rezultātu izmantošanas iespējas ģeoloģiskajos pētījumos,"Bakalaura darbs veltīts kristāliskā pamatklintāja virsmas iegulšanas dziļuma pētījumiem, izmantojot seismiskās izpētes darbu rezultātus. Darba izstrādes gaitā apstrādāti pieejamie seismoprofili un iegūti oriģināli rezultāti, kas papildina zināšanas par kristāliskā patklintāja uzbūvi Latvijas teritorijā. Pētījuma izstrādes procesā analogā formātā esošie seismiskās izpētes dati, kā arī tiem atbilstošās koordinātas, pārveidoti digitālā formātā un sistematizēti ērtākai lietošanai turpmākajā ģeologiskajā izpētē.  Pētījuma noslēgumā, izmantojot interpolācijas metodi, izveidota ģeoloģiskā karte, lai iegūtu vizuālu pārskatu par kristāliskā pamatklintāja iegulšanas dziļumu.",0
249,Iedzīvotāju migrācija piepilsētā: Ozolnieku novada piemērs,"Bakalaura darbā “Iedzīvotāju migrācija piepilsētā: Ozolnieku novada piemērs” pētīta iekšzemes migrācijas struktūra, iedzīvotāju sastāvs un pārcelšanās motīvi Ozolnieku novadā. Ozolnieku novads pētījumam izvēlēts, jo migrācijas procesus pašvaldībā ietekmē Rīgas aglomerācijas lielākie apdzīvojuma centri – Jelgava un Rīga. Darba mērķis ir noskaidrot iedzīvotāju sastāvu un pārcelšanās motīvus iekšzemes migrācijā uz Ozolnieku novadu, vērtējot migrācijas rezultātā piepilsētā notikušās pārmaiņas. Pētījuma ietvaros veikta iedzīvotāju aptauja ar mērķi noskaidrot iedzīvotāju migrācijas pieredzi un dzīvesvietas vērtējumu. Darbu veido ievads, 7 nodaļas, secinājumi, izmantotā literatūra un pielikums.",0
250,Vietu plānošanas pieejas: priekšlikumi Mārupes novada centra attīstībai,"Teritorijas attīstības plānošanas praksē novērots, ka lokālplānojumos visbiežāk netiek risināti teritoriju ietverošās kopienas attīstības un dzīves vides veidošanas jautājumi, kas ir vitāli svarīgi gan topošajiem iedzīvotājiem, gan teritorijas ilgtspējas nodrošināšanā. Šāda kompleksa teritorijas attīstības plānošanas dokumenta, uz ilgtspējīgiem apbūves un kopienu vērstu risinājumiem izstrādi ne pašvaldībai, ne teritorijas attīstītājam plānošanas sistēmas tiesiskais regulējums šobrīd neparedz. Tāpēc rodas pamatots jautājums par lokālplānojuma, kā vietas attīstības instrumenta, lomu mūsdienīgu teritoriju attīstībā. Maģistra darba “Vietu plānošanas pieejas: priekšlikumi Mārupes novada centra attīstībai” mērķis ir izstrādāt priekšlikumus kompleksai un ilgtspējīgai lokālplānošanas pieejai Latvijā,  to piemērojot Mārupes novada centra plānošanas gadījumam. Lokālplānojuma pieeja piemērota Mārupes novada Bieriņu purva kā potenciālā novada centra teritorijas gadījumam, ko rosina straujā teritorijas izaugsme un sabiedrības vajadzības pēc jauna centra un funkcijām. Darbā tiek apskatīts lokālplānošanas ietvars un process, Mārupes novada funkcionālo struktūru un attīstības iespējām, Bieriņu purva teritorijas attīstības iespējām, kā arī tiek sniegtas rekomendācijas Mārupes novada jaunā centra lokālplānošanai.Darba galvenais secinājums saistās ar to, ka lokālplānošanas pieeja Latvijā ir jāmaina, to pielāgojot mūsdienīgām pilsētvides kvalitātēm, liekot uzsvaru uz daudzveidīgas, integrētas teritorijas attīstību un sabiedrības iesaisti teritorijas un kopienas veidošanas procesā.",0
251,Tūrisma maršrutu kultūrainava Gaujas Nacionālajā parkā 20. gs. starpkaru periodā un mūsdienās,"Gaujas Nacionālajam parkam piemīt dabas un kultūrvēsturiskas vērtības, kas veicina tūrisma attīstību. Laika gaitā šajā teritorijā ir notikušas ievērojamas pārmaiņas, kas ietekmējušas ainavas un to veidojušos elementus, tāpēc šajā darbā uzmanība tiek pievērsta starpkaru perioda tūrisma maršrutiem un to vietām, kad Gaujas Nacionālais parks netika izveidots, tos izvērtējot ar mūsdienu maršrutiem un vietām. Bakalaura darbā ir pētīti tūrisma maršruti un tūrisma vietu reprezentācijas starpkaru periodā un mūsdienās Gaujas Nacionālā parka teritorijā. Izmantojot starpkaru perioda un mūsdienu tūrisma ceļvežus veikta maršrutu un apskates objektu analīze un interpretācija, tos tekstuāli aprakstot, apsekojot un kartējot. Noskaidrotas Gaujas Nacionālā parka apmeklētāju iecienītākās tūrisma vietas, pārvietošanās un atpūtas veidi, saistot ar aktuālajiem mūsdienu tūrisma maršrutiem. Izvērtētas kultūrainavas pārmaiņas.",0
252,Graudaugu ražības izmaiņas bioloģiskajā saimniecībā “Braslas” 2007.-2017.gadam,"Bakalaura darba “Graudaugu ražības izmaiņas bioloģiskajā saimniecībā “Braslas” 2007. – 2017. gadam” mērķis ir analizēt ražības izmaiņas bioloģiskajā saimniecībā 2007. – 2017. gadam un atrast meteoroloģisko saistību ar ražības mainību. Darbā tiek analizēti graudaugu ražības dati. Tiek meklētas sakarības kā meteoroloģiskie apstākļi un citi faktori ir ietekmējuši ražības līmeni. Darbā tik apskatīts katras labības – miežu, rudzu un auzu veģetācijas periods, ražības daudzums un to ietekmējošie faktori 10 gadu periodā.",0
253,Kopā braukšanas prakses Latvijā: mobilitātes iezīmes un iesaistīto iedzīvotāju sastāvs,"Bakalaura darbā “Kopā braukšanas prakses Latvijā: mobilitātes iezīmes un iesaistīto iedzīvotāju sastāvs” tiek pētītas kopā braukšanas grupas, to darbības principi un iesaistītie dalībnieki. Pētījumam izvēlētas tās kopā braukšanas grupas, kuru darbības raksturs nav saistīts ar komercpakalpojumiem. Darba mērķis ir noskaidrot dalībnieku pārvietošanās paradumus, iesaistīto sastāva un līdzdalības raksturīgākās iezīmes dažādām kopā braukšanas grupām Latvijā. Kopā braukšanas grupu, pēc abpusējas vienošanās, veido vismaz divi dalībnieki, no kuriem viens ir šoferis, bet otrs – pasažieris. Nereti šādas grupas veido arī vairāk par diviem dalībniekiem, bet to darbība tiek organizēta ar sociālās saziņas tīklu palīdzību noteiktos braucienu maršrutos. Pētījumam nepieciešamie rezultāti iegūti, veicot iedzīvotāju aptauju. Aptaujā noskaidrots, ka lielākās kopā braukšanas grupas izveidojušās starppilsētu braucienu maršrutos, kas saistīti ar Rīgu. Vairums dalībnieku ir vecumā no 15 līdz 49 gadiem un kopā braukšanu izmanto neregulāri, pārsvarā nedēļas nogalēs. Pētījums atklāja, ka kopā braukšana konkurē ar sabiedriskā transporta pakalpojumiem, jo to izmaksas regulāri pieaug, bet pakalpojuma kvalitāte nemainās, vai pat pasliktinās. Darbu veido ievads, 6 nodaļas, secinājumi, izmantotās literatūras saraksts un viens teksta pielikums.",0
254,Vidzemes draudžu skolu ģeogrāfija,"Draudžu skolas ir īpaši īpatnējs pētāmais objekts tieši tamdēļ, ka tas vairs nepastāv. Vai arī tomēr pastāv? Starp 17. gs beigām un 20. gs. sākumu visā Vidzemē radās ēku tīkls no pāri 60 skolām, kuras vēl mūsdienās vidzemnieki identificē kā draudzes skolas. Lai arī tās nav daļa no nacionālā diskursa, tomēr tās ir viens no mūsu nācijas un ainavas būvķieģeļiem, tamdēļ jo īpaši svarīgi ir tās identificēt un izprast. Saprotot lielo potenciālu, ko sniedz izkopta ainava, ir svarīgi skolas kontekstualizēt arī ainavas kontekstā. Atceroties, ka pētāmais objekts, mūsdienās ir tikai vēstures un ainavas subjekts, respektīvi pakļaujas procesiem, tā vietā, lai būtu objekts un tos radītu, to izpētei ir jāizmanto vēsturiskās ģeogrāfijas pētniecības metodes, respektīvi ainavas biogrāfiju analīze, vēsturiskā pēctecīguma analīze, kontentanalīze u.c. Tādējādi var izprast skolu un varu attiecības. Kā skolu telpiskumā izpaužas varu maiņas un kā skolas ir kļuvis par upuri ne tikai varas, bet arī sociālajiem un ekonomiskajiem aspektiem.",0
255,Burtnieku un Gaujas reģionālā stāva robežintervāla nogulumieži un mugurkaulnieku fosīlijas Latvijā,"Blumbergs, A. 2018. Burtnieku un Gaujas reģionālā stāva robežintervāla nogulumieži un mugurkaulnieku fosīlijas Latvijā. Maģistra darbs. Rīga, Latvijas Universitāte.  Vidējā devona Živetas stāva nogulumu sastāvs, izplatība un fosilijas Latvijā ir plaši pētītas, tomēr diskutablu jautājumu par dažādu stratigrāfisko vienību izplatību un to robežām vēl ir pietiekami daudz. Šis pētījums veltīts Burtnieku un Gaujas svītas robežintervālam, kas iepriekšējo autoru darbos tika interpretēts ļoti dažādi. Vidējā devona siliciklastiskie nogulumi pētīti Muižarāju un Lenčupes atsegumos ar mērķi detalizēti izpētīt un precizēt nogulumu stratigrāfisko piederību  pēc mikrofosīliju, mugurkaulnieku makrofosīliju un sedimentoloģijas metodēm, izmantojot faciālo analīzi. Smilšaini mālaino nogulumu sastāva detalizēta granulometriskā analīze, tekstūru un fosīliju analīze ļauj izdarīt secinājumu, ka Muižarāju klintīs atsedzas gan Burtnieku, gan Gaujas svīta, bet Lenčupes klintīs ir sastopami tikai Gaujas svītas veidojumi.",0
256,Vides faktoru ietekme uz augsnes veidošanās procesiem Moricsalā un Viskūžu salā,"Bakalaura darbā analizēti augsnes veidošanās procesi Moricsalā un Viskūžu salā. Rezultāti parāda, Moricsalas centrālās daļas augsnēs dominējošais augšņu veidošanās process ir podzolēšanās. Uz to norāda zemās alumīnija un dzelzs savienojumu koncentrācijas eluviālajos horizontos un šo savienojumu uzkrāšanos iluviālajos horizontos. Pētījums parāda, ka podzolēšanās procesu ietekmējuši vairāki ugunsgrēki un pēc tā sekojoša augsnes erozija.  Podzolēšanās process visilgāk un intensīvāk norisinājies Moricsalas perifērijā, bet vēl intensīvāks tas norisinājies netālu esošajā Viskūžu salā.",0
257,Ķekavas novada zemes izmantošanas veidu pārmaiņu simulācija,"Maģistra darbā pētīta simulācijas modeļu pielietošana kā atbalsta instruments teritorijas plānotājiem. Izstrādājot plānošanas dokumentus, ir nepieciešams prognozēt, kādas sekas var būt pēc to ieviešanas un kā tie ietekmēs attīstības virzienu, kas noteikts citos spēkā esošos dokumentos. Pētījuma teritorija ir Ķekavas novads, kur notiek jaunā vienotā teritorijas plānojuma izstrāde, bet iepriekšējais plānojums, kas sastāv no trim daļām, mākslīgi paplašināja ciemu robežas un veidoja plašas apbūvei un ražošanai paredzētas teritorijas. Simulācijas tika veiktas, noteicot pārmaiņu varbūtības ar trim metodēm un iegūstot piecus attīstības scenārijus par Ķekavas novada zemes izmantošanas veidiem 2033. gadā. Visos scenārijos dažādos tempos notiek vienlaidus apbūves platību veidošanās novada ziemeļrietumos, tuvāk Rīgai, un mežu izciršana novada dienvidu daļā.  Tika secināts, ka scenāriju simulācija ir noderīgs rīks plānošanas dokumentu izstrādē, bet tas ir labāk piemērots pēc platības lielākām teritorijām. Turklāt, pagaidām šai metodei ir arī savi trūkumi, kas ietekmē rezultātu kvalitāti vai neļauj ātrāk ieviest to lietošanā.",0
258,Iedzīvotāju struktūras un apdzīvojuma izmaiņas Bebru pagastā pēc 1989.gada,"Bakalaura darbs „Iedzīvotāju struktūra un apdzīvojuma izmaiņas Bebru pagastā pēc 1989. gada” izstrādāts no 2017. – 2018. gadam. Darba mērķis ir analizēt iedzīvotāju struktūras un apdzīvojuma izmaiņas Bebru pagastā no 1989. gada līdz 2018. gadam. Darbs izstrādāts Latvijas Universitātes Ģeogrāfijas un Zemes zināņu fakultātes Ģeogrāfijas nodaļā. Darba zinātniskā vadītāja - Dr.geogr., doc. Ineta Grīne. Pētījums sastāv no ievada, anotācijas latviešu un angļu valodā, 6 nodaļām, secinājumiem, literatūras saraksta un 6 pielikumiem. Pētījumu papildina autora veidotās 2 tabulas, 20 grafiki, kartogrāfiskais materiāls un foto materiāls.",0
259,Dabas aizsardzības plānu un teritorijas plānojumu savstarpējā integrācija: problēmas un risinājumi,"Latvijā bieži pastāv pretrunas starp dabas aizsardzības plānā iekļautajām prasībām teritorijas apsaimniekošanai un teritorijas plānojuma risinājumiem. Valstī ir tikuši realizēti vairāki projekti ar mērķi nodrošināt dabas aizsardzības plānu integrāciju teritorijas plānojumos, bet pēc ekspertu uzskatiem, tie ir bijuši neveiksmīgi, jo projektu noslēgumā nav piedāvāti racionāli risinājumi minēto plānošanas dokumentu savstarpējai  integrācijai. Maģistra darba mērķis ir noskaidrot problēmas dabas aizsardzības plānu un teritorijas plānojumu savstarpējai integrācijai un piedāvāt risinājumus īpaši aizsargājamo dabas teritoriju dabas aizsardzības plānu integrēšanai vietējo pašvaldību teritorijas plānojumos. Maģistra darba pētījuma rezultāti tiek balstīti uz dabas aizsardzības plānu un teritorijas attīstības plānošanas dokumentu analīzi, intervijām ar ekspertiem, dabas aizsardzības plānu un teritorijas plānojumu izstrādātājiem, un pašvaldības pārstāvjiem. Maģistra darbā tiek sniegti priekšlikumi plānošanas dokumentu savstarpējai integrācijai, lai veiksmīgāk pārvaldītu un aizsargātu īpaši aizsargājamās dabas teritorijas pastāvošās vērtības. Atslēgas vārdi: īpaši aizsargājamas dabas teritorijas, dabas aizsardzība, plānošanas dokumenti, teritorijas attīstības plānošana, funkcionālais zonējums.",0
260,Rīgas gaisa piesārņojuma izplatības bioindikācija ar priežu skuju bojājumu novērtēšanas metodi,"Gaisa piesārņojums ir aktuāla problēma vides zinātnē, tas spēj ievērojami ietekmēt vides un sabiedrības veselību. Parastās priedes Pinus sylvestris fizioloģiskās īpatnības ļauj to veiksmīgi izmantot gaisa piesārņojuma bioindikācijā. Darba mērķis ir izpētīt Rīgas gaisa piesārņojuma izplatīšanās īpatnības pēc priežu skuju bioindikācijas rādītājiem uz apkārtējām teritorijām atkarībā no valdošo vēju virziena. Apkārt Rīgai bija izveidots parauglaukumu tīkls, katrā parauglaukumā novērtējot skuju nekrotizācijas pakāpi, dzīves ilgumu, ozona bojājumus. Konstatēts, ka attālumam no Rīgas nav saistības ar gaisa kvalitāti. Izmantotie rādītāji norādīja uz sliktāku gaisa kvalitāti parauglaukumos, kuri atrodas valdošo vēju virzienā no Rīgas.",0
261,No atkritumiem iegūtās degvielas un tās galveno sastāvdaļu termiskās sadalīšanās raksturs,"Arvien straujāk pieaugošais iedzīvotāju skaits un nepieciešamība pēc ekonomiskās izaugsmes nozīmē aizvien lielāku nepieciešamību pēc enerģijas resursiem, kas parasti cieši saistās ar pieaugošu fosilo resursu izmantošanu. Negatīvā ietekme uz vidi, ko rada fosilo resursu izmantošana, kā arī enerģijas resursu pieaugošā cena arvien vairāk rada nepieciešamību jaunu enerģijas resursu meklēšanā. Arī Latvijai, kā Eiropas Savienības dalībvalstij, ir nepieciešams pildīt kopienas normatīvajos aktos norādītos mērķus, kas paredz līdz 2020. gadam būtiski samazināt noglabāto atkritumu apjomu. Kā viena no efektīvākajām un drošākajām metodēm atkritumu daudzuma samazināšanai ir uzskatāma to termiskā sadalīšana, ko parasti veic, lai iegūtu enerģiju. Arī Latvijas gadījumā, lai izpildītu Eiropas Savienības mērķus, ir nepieciešams izvērtēt atkritumu apsaimniekošanas jomas paplašināšanu ar termisku atkritumu apstrādi. Šajā darbā tiek apskatīta “enerģija no atkritumiem” pieejas pielietošana atkritumu apsaimniekošanā un analizēta Latvijā un Igaunijā ražotā no atkritumiem iegūtā kurināmā kvalitāte un tā termiskās sadalīšanās raksturs. Kurināmā raksturošanai tika noteikts frakcionālais sastāvs, mitruma un pelnu daudzums, galveno metālu daudzums, veiktas elementārā sastāva analīzes, siltumspējas analīzes, veikta kurināmā toreficēšana un toreficētā materiāla analizēšana, kā arī tika veiktas termiskās analīzes gan kurināmajam, gan tā sastāvu veidojošajiem galvenajiem materiāliem, izmantojot termogravimetrijas analīzes.  No atkritumiem iegūts kurināmais izteikti sadalās trīs pakāpēs un pēc analizētajiem paraugiem iespējams aptuveni noteikt kāda vielu grupa sadalās katrā kurināmā dekompozīcijas posmā. Kopumā Latvijā un Igaunijā ražots no atkritumiem iegūts kurināmais starptautiskā standartu sistēmā atbilst samērā zemai kvalitātei, ko visos paraugos galvenokārt nosaka hlora daudzums paraugos. Arī mitruma daudzums dažos paraugos tika konstatēts samērā lielā daudzumā, kas samazina kurināmā kvalitāti.",0
262,Hidroloģisko un hidroķīmisko rādītāju izvērtējums Tērvetes upes baseinā,"Bakalaura darba tēma: “ Hidroloģisko un hidroķīmisko rādītāju izvērtējums Tērvetes upes baseinā”. Bakalaura darba mērķis ir izvērtēt Tērvetes upes hidroloģiskā režīma ilgtermiņa un sezonālās izmaiņas un hidroķīmiskā režīma sezonālās izmaiņas. Pētījumā ir izmantotas hidroloģisko un hidroķīmisko novērojumu datu rindas no Bramberģes un Tērvetes (augšup Tērvetes ciema) novērojumu stacijām. Hidroloģisko novērojumu dati iegūti laika periodam no 1985.-2017.gadam (ledus režīma dati no 1985.-2009.g.) un hidroķīmiskie dati no 2005.-2017.gadam. Klimats Tērvetes upes baseinā raksturots pēc Dobeles meteoroloģiskās novērojumu stacijas datu rindas laika posmam 1961.-2017.gadam. Monitoringa novērojumu datu apstrādē un analīzē ir pielietotas matemātiskās statistikas metodes, kā arī Mann-Kendal tests ilglaicīgo izmaiņu tendenču noteikšanai. Tērvetes upes baseins atrodas Lielupes baseina apgabalā, kur notiek intensīva lauksaimniecība, kas veicina piesārņojošo vielu noplūdi no sateces baseina. Hidroķīmiskais režīms ir cieši saistīts ar hidroloģiskā režīma izmaiņām, veģetācijas periodu un klimata pārmaiņu ietekmi. Pētījuma rezultāti par klimatisko un hidroloģisko rādītāju izvērtējumu atspoguļo faktu, ka vairāku pēdējo desmitu gadu laikā Latvijas teritorijā ir novērojama gaisa temperatūras palielināšanās gada griezumā un atsevišķās sezonās, gan arī novērojams virszemes ūdens temperatūras pieaugums gada griezumā, šī tendence tika konstatēt arī Tērvetes upes baseinā. Tika secināts, ka Tērvetes upes ķīmiskajā sastāvā ir paaugstinātas, NO2, PO43- elementu koncentrācijas, kuras ir radušās galvenokārt antropogēnās darbības rezultātā.",0
263,Jūras krasta dinamikas monitorings ar Sentinel 1 sintezētās apertūras radaru,"Zemes pētniecība ar dažādu satelītu palīdzību aizsākās jau pagājušā gadsimta 50 tajos gados un līdz mūsdienām ir pielāgojusies tehnoloģiskajai attīstībai. Sentinel misijas ietvaros tiek sniegti dažādi bezmaksas satelīta dati jebkuram interesentam visā pasaule. Bakalaura darba ietvaros, tiek izpētīta Sentinel 1 satelīta piemērotība Latvijas jūras piekrastu monitoringā. Kā izpētes objekts tika izvēlēta Gaujas upes ieteka Baltijas jūrā, Carnikavas novadā, kas autorprāt ir viena no dinamiskākajām jūras piekrastes teritorijām Latvijā. Darba pamatā tiek ievāktas divas satelītainas, kuru apstrāde notiek datorprogrammā SNAP 5.0 un lauka darbu gaitā ievākti dati ar bezpilota gaisa kuģi, kur tiek apstrādāti datorprogrammās Bentley ContextCapture un ArcMap. Izstrādātās metodes tiek veiksmīgi pielietotas, taču iegūtie rezultāti nedod cerēto rezultātu. Darba ietvaros tiek salīdzinātas divas dažādas metodes, jūras krastu monitoringa veikšanai un izvērtētas Sentinel 1 satelīta potenciālās iespējas jūras piekrastu pētniecībai Latvijā.",0
264,Apsaimniekošanas un augsnes faktoru ietekme uz augu sugu daudzveidību aitu ganībās,"Purviņa, R. “Apsaimniekošanas un augsnes faktoru ietekme uz augu sugu daudzveidību aitu ganībās”. Bakalaura darbs, Rīga, Latvijas Univeristāte, Ģeogrāfijas un Zemes zinātņu fakultāte, 42 lpp. Bakalaura darba mērķis ir noskaidrot apsaimniekošanas un augsnes faktoru ietekmi uz augu sugu daudzveidību aitu ganībās. Darbā ir apkopota informācija par aitu ganīšanās ietekmi uz veģētāciju, kā arī augsnes faktoru nozīmi veģetācijai un augu sugu daudzveidībai. Pētījumā secināts, ka nozīmīgi faktori augu sugu daudzveidībai ir apsaimniekošana un augsnes faktori. Atslēgvārdi: aitu ganības, veģetācija, augsnes faktori.",0
265,Sapropeļa izmantošanas iespējas SPA nozarē,"Bakalaura darba mērķis ir izpētīt un izvērtēt Latvijā iegūstamu peloīdu, g.k., sapropeļa potenciālās izmantošanas iespējas SPA nozarē – kosmetoloģijā un fizioterapijā, novērtējot to kvalitāti pēc izvēlētajiem kritērijiem. Bakalaura darbā analizēti peloīdu (svaiga sapropeļa, kā arī salīdzinājumam – ārstniecisko dūņu un sapropeļa produktu) paraugi, nosakot tādus parametrus kā mitruma, karbonātu un pelnu saturs, elementu koncentrācija, jonu koncentrācija šķīdumos, kas ir nozīmīgi rādītāji attiecībā uz peloīdu kvalitāti. Pētāmo Latvijas ezeru nogulumos metālu koncentrācijas kopumā ir normas robežās, kas liecina  Latvijas sapropeļa augsto ekoloģisko vērtību un tīrību. Novērotas kopīgas sakarības, kur, samazinoties organisko vielu daudzumam, palielinās pelnu daļas saturs un, palielinoties mitrumam, samazinās karbonātu daudzums sapropelī. Bakalaura darbs sastāv no 62 lappusēm, un ir papildināts ar ilustratīvu materiālu – 11 attēliem un 9 tabulām.",0
266,Mazie ainavas elementi Zaubes pagastā 20. un 21.gadsimtu mijā un to ekoloģiskais vērtējums,"Maģistra darbā pētītas mazo ainavas elementu izmaiņas un to ietekmējošie faktori Zaubes pagastā laika periodā no 1997.gada līdz 2013.gadam. Ar telpiskās struktūras analīzes  indikatoru palīdzību veikta izmaiņu ainavu ekoloģiskā analīze un vērtējums.  Zaubes pagasts ietilpst reģionā, kur 20.gadsimtā būtiski ir mainījusies zemes izmantošana un  ainavas telpiskais  raksturs. Ievērojami samazinājusies lauksaimniecībā izmantojamās zemes platība un palielinājusies mežu platība. Maģistra darbā, salīdzinot trīs ciklu ortofotokartes un apsekojot situāciju dabā, analizētas ainavas struktūras izmaiņas, mazo ainavas elementu izmaiņas. Pētījumā izmantotas kvantitatīvas analīzes metodes – ainavu telpiskā raksta indikatori un telpiskās analīzes rīki.  Pētījuma rezultātā konstatēts, ka 20, un 21. gadsimtu mijā Zaubes pagastā būtiski izmainās lauksaimniecības un mežu zemju ainavas pamatne un ainavas struktūra kopumā.  Strauji palielinās ainavas plankumu skaits un samazinās to vidējā platība, līdz ar to ainavai raksturīga heterogenizācija. Pieaugot mazo ainavas elementu skaitam, samazinās to vidējā platība un izolētības indikators. Latvijā šāda mēroga mazo ainavas elementu pētījumi ainavas struktūras izmaiņu kontekstā veikti pirmo reizi.",0
267,Cieto daļiņu atmosfēras piesārņojuma mainība autotransporta ietekmes rezultātā Jēkabpilī,"Bakalaura darba ietvaros izvērtēts autotransporta radītais gaisa piesārņojums Jēkabpils pilsētā. Pētījums veikts, galvenokārt, lai novērtētu tranzīta radīto piesārņojumu un tā izplatību apbūvētās teritorijās. Darba mērķis ir izvērtēt gaisa piesārņojuma no autoceļiem galveno vides parametru transporta radīto cieto daļiņu (PM) koncentrāciju. Emisiju apjoma novērtēšanai izmantot manuāli satiksmes intensitātes mērījumi, vizuāli uzskaitot autotransporta līdzekļus. Iegūtie dati statistiski apstrādāti, izveidojot raksturīgos diennakts transporta plūsmu profilus dažādām automašīnu klasēm. Darbā izmantoti Latvijas Republikas Centrālās statistikas pārvaldes dati par transportlīdzekļu skaitu, autotransporta sastāvu pēc vecuma un degvielas lietojuma veida. Automašīnu tiešā skaitīšana veikta 2018. gadā, izvēloties sešus monitoringa punktus.",0
268,Gravu morfoloģija un to veidošanās likumsakarības Slīteres Zilajos kalnos,"Latvijā Kurzemes teritorijā nav pietiekoši daudz kvalitatīvu un kvantitatīvu datu par gravu erozijas reljefu. Bakalaura darba mērķis ir izpētīt gravu morfoloģiju, vēsturisko attīstību un galvenos to veidošanās faktorus Slīteres Zilo kalnu teritorijā. Lauka pētījumu ietvaros veikti 25 zondējumi, kuros iegūtie nogulumi tika dokumentēti un izmantoti gravu ģeoloģiskās uzbūves aprakstā. Gravu morfometrisko parametru un sateces baseina analīzei, lai attālināti veiktu gravu attīstības izpēti, tika izmantots reljefa virsmas modelis no lāzeraltimetrijas datiem. Gravu izplatības areālā ir izplatīti glaciolimniski nogulumi, kas ļauj uzskatīt, ka gravu sākotnējā attīstība saistāma ar pieledāja ezera noplūšanu pēc Valdemārpils deglaciācijas fāzes.",0
269,Sentinel-1izmantošanas  iespējas mežsaimnieciskās darbības kontrolē,"Darbā pētītas Sentinel-1 datu izmantošanas iespējas koku ciršanas konstatēšanai. Neskatoties uz to, ka dati ir brīvpieejas un informācija par visu Latvijas teritoriju pieejama ar aptuveni 6 dienu laika izšķirtspēju, to lietojums mežsaimniecības vajadzībām Latvijā nav plaši pētīts. Datu pieejamība un kvalitāte nav atkarīga no laikapstākļiem vai diennakts stundas, kas uzskatāma par priekšrocību meža monitoringa attīstības veicināšanai. Pētījumā secināts, ka radara informācija atkarīga no objektu dielektriskajām īpašībām, tādēļ augstākas koku ciršanas kontroles ticamības sasniegšanai radara datus nepieciešams iegūt pēc iespējas līdzīgos apstākļos. Darbā analizētas Sentinel-1 atstarojuma vērtības pirms un pēc koku ciršanas 18 nogabalos ar platību no 0,14 līdz 2,21 ha. Kontroles ticamība salīdzināta ar VMD datiem un 18 nogabaliem, kuros kontroles periodā izstrāde netika veikta. Rezultātā sasniegta koku ciršana konstatēšanas ticamība - 77,8 %. Sentinel-1 dati uzskatāmi par lietderīgiem kailcirtes fakta konstatēšanai.",0
270,Paleoģeogrāfisko apstākļu izmaiņu atspoguļojums Usmas ezera Košķēnu līča nogulumos,"Štube. A. 2018. “Paleoģeogrāfisko apstākļu izmaiņu atspoguļojums Usmas ezera Košķēnu līča nogulumos”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, Ģeogrāfijas nodaļa.  Usmas ezers mūsdienās pēc platības ir piektais lielākais ezers Latvijā, bet pēc ūdens tilpuma - otrs lielākais, taču savos pirmsākumos tas bija ievērojami lielāks. Paleoģeogrāfisko apstākļu izmaiņas ir būtiski ietekmējuši Usmas ezera attīstību, nogulumu uzkrāšanās apstākļus un seklo līču izzušanu. Bakalaura darbā noskaidrotas un rekonstruētas Usmas ezera Košķēnu līča paleoģeogrāfiko apstākļu izmaiņas nogulumu uzkrāšanās gaitā izmantojot karsēšanas zudumu analīzi, augu makroskopisko atlieku analīzi un kūdras botāniskā sastāva un sadalīšanās pakāpes analīzi. Interpretējot pētījumā izmantoto analīžu rezultātus, var secināt, ka paleoģeogrāfiskie apstākļi Usmas ezera Košķēnu līča nogulumu uzkrāšanās gaitā ir vairākkārt mainījušies un ietekmējuši ezera līmeņa svārstības, kā rezultātā ezera līcī smilšainus nogulumus nomainījis sapropelis. Pēc tam, līcim aizaugot uzkrājusies zemā tipa kūdra.  Atslēgas vārdi: Košķēnu līcis, ezeru aizaugšana, sapropelis, kūdra, Baltijas ledus ezers, augu makroskopisko atlieku analīze",0
271,Paleoģeogrāfisko apstākļu izmaiņas Ziemeļu Garezera attīstības laikā,"Grūbe, G. „Paleoģeogrāfisko apstākļu izmaiņas Ziemeļu Garezera attīstības laikā”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 68 lpp. Ziemeļu Garezers ir sekls un viens no aizaugošiem ezeriem Rīgas līča Vidzemes piekrastē, kura krasti pakāpeniski aizaug un pārpurvojas. Bakalaura darba mērķis bija izpētīt un raksturot paleoģeogrāfisko apstākļu izmaiņas Ziemeļu Garezera attīstības laikā. Ezera aizaugošās daļas pētījumā iegūtie rezultāti sniegs jaunu informāciju arī Carnikavas novada pārvaldei, kas būs nozīmīga teritorijas sakārtošanas darbos un pilnīgākai apzināšanai, kā arī lai izvēlētos  labākos apsaimniekošanas paņēmienus. Pētījuma ietvaros tika veikti lauka darbi, tai skaitā ģeoloģiskā urbšana un zondēšana, nogulumu paraugu ievākšana un dokumentēšana. Ievāktie paraugi tika analizēti laboratorijā izmantojot karsēšanas zudumu, sporu-putekšņu, botāniskā sastāva un sadalīšanās pakāpes noteikšanas metodes, kā arī izmantota granulometriskā sastāva sietu un minerālo graudu noapaļotības noteikšanas metodes.  Pētījumā secināts, ka ezera attīstības un nogulumu uzkrāšanās laikā būtiska nozīme bijusi ūdens līmeņa svārstībām, kas ietekmējušas gan nogulumu uzkrāšanās apstākļus gan arī ezera aizaugšanas procesus.",0
272,Biotopu daudzveidība bērnu un vecāku uztverē: Vecdaugavas piemērs,"Palielinoties urbāno teritoriju izmēriem, aizvien vairāk bioloģiski daudzveidīgas teritorijas tiek iekļautas pilsētu sistēmās, kas nozīmē lielāku pakļautību antropogēnai slodzei, tomēr starp dažādām pilsētas iedzīvotāju sociālajām grupām pastāv maldīgi uzskati par bioloģiskās daudzveidības vērtībām, tādēļ ilgtspējīgas sabiedrības veidošanā nepieciešama lokālo iedzīvotāju uztveres pētniecība, kas ļautu apzināt zināšanu iztrūkumus par bioloģisko daudzveidību pilsētvidē. Pētījuma mērķis ir noskaidrot pamatskolas vecuma bērnu un viņu vecāku biotopu daudzveidības uztveri savas urbānās dzīvesvietas apkārtnē.  Tā kā 21.gs. aizvien straujāk attīstās tiešsaistes ģeogrāfiskās informāciju sistēmas, šajā darbā tiek pētīta vecāku un viņu bērnu (skolēnu) uztvere, izmantojot ArcGIS Online platformu datu ievākšanai, un Kodolu punktu blīvumu analīzi statistiskai analīze. Rezultāti ir salīdzināti ar biotopu daudzveidības karti, kuras rezultāti iegūti izmantojot esošos un lauka pētījuma darbus. Kartes veidošanā izveidots 200x200 m tīkls pētāmajai teritorijai, kur katrai šūnas vērtībai tika piemērota Šenona daudzveidības indeksa vērtība (H), kas aprēķināta, izmantojot PC-ORD 5 programmatūru. Statistikā analīze cveidota, izmantojot Karsto punktu analīzi Getis-Ord Gi* ArcGIS 10.6 programmatūrā. Šenona daudzveidības indeksa vērtības atspoguļo, ka augstāka biotopu daudzveidība koncentrējas Vecdaugavas liegumā un tā robežteritorijās ar Vecmīlgrāvja un Vecdaugavas apbūvi, kā arī Mangaļsalas meža teritorijās. Skolēnu uztvertā biotopu daudzveidība krasi atšķīrās no biotopu daudzveidības kartes, savukārt, vecāku uztvere par pētāmās teritorijas biotopu daudzveidību ir precīzāka par skolēnu uztveri, kas atbilst biotopu daudzveidības kartes rezultātiem par augstāko biotopu daudzveidību. Gan bērnu, gan vecāku uztveri ietekmē tas, cik pētāmās teritorija ir izzināta un kādi ir to brīvā laika pavadīšanas paradumi.",0
273,Mežsaimniecībā izmantojamo ievalku plānošanas risinājumi,"Bakalaura darbā veikts pētījums par to, kā, izmantojot tālizpētes materiālus, galvenokārt LiDAR datus, plānot mežsaimniecībā izmantojamo ievalku ierīkošanas vietas. Pētījumam tika izmantotas skujkoku mežaudzes, kuras atrodas Kokneses, Pļaviņu un Skrīveru novados. Darba teorētiskajā daļā apskatīta un veikta literatūras analīze par mežu meliorāciju un nosusināšanu Latvijā un citur pasaulē, informācija par LiDAR datiem un to dažādajām apstrādes metodēm. Darba pamatā izmantoti Latvijas Valsts mežzinātnes institūta “Silava” izsniegtie LiDAR dati un informācija par mežaudzēm, kuras pētītas darbā. Darbā iegūtie rezultāti tika apstrādāti – QGIS, GRASS GIS, ArcMap un Microsoft Excel vidē. Rezultātā salīdzinātas divas dažādas metodes ievalku ierīkošanas vietu noteikšanai un salīdzinātas to ierīkošanas izmaksas. Secināts, ka, izmantojot tālizpētes materiālus, sekmīgi var izplānot ievalku ierīkošanas vietas.",0
274,Patoloģijas devona mugurkaulnieku fosīlijās no Ketleru svītas,"Bakalaura darbā tika pētītas augšējā devona Ketleru svītas mugurkaulnieku fosīlijās sastopamās patoloģijas. Tika caurskatīta visa GM 290 kolekcija; autors piedalījies arī 2016. gada lauka darbos paleontoloģiskā materiāla papildināšanā Ketleru atsegumos. Tika veikta patoloģisko paraugu atlase un klasificēšana; detalizēti pētītas divu daivspurzivju sugu – Holoptycvhius sp. un Ventalepis ketleriensis Schultze zvīņas ar patoloģiju pazīmēm. Noteiktie bojājumi aprakstīti, veikta mikrofotogrāfiju un makrofotogrāfiju uzņemšana bojājumu atainošanai. Lai precizētu bojājumu raksturu, plānslīpējumos pētīta zvīņu ar patoloģijām histoloģiskā uzbūve, tā tika salīdzināta ar zvīņu uzbūvi bez patoloģijām.  Atrastas dažādu parazītu piestiprināšanās, uzturēšanās un zvīņu urbšanas pēdas, deformācijas, lūzumi, kodumu pēdas, kā arī plašaki bojājumi bez specifiskas formas, kas konstatētos bojājumus ļauj iedalīt trīs grupās – parazītu, slimību un plēsēju izraisītas. Sniegta arī problemātisko paraugu interpretācija.",0
275,"Azbestu saturošu atkritumu apsaimniekošana Latvijā, problēmas un iespējamie risinājumi: Brocēnu novada piemērs","Lai gan kopš 2005. gada azbestu saturošus izstrādājumus Eiropas Savienībā ir aizliegts tirgot un izmantot to kaitīguma dēļ, tie vēl joprojām ir sastopami Latvijas iedzīvotāju mājokļos – siltumizolācijas materiālos, jumta segumos un pat bremžu klučos. Latvijā nav publicētu darbu par azbesta atkritumu apsaimniekošanu, tāpēc bakalaura darbā tika izzināts potenciālais azbestu saturošo atkritumu daudzums (8220 tonnas) Brocēnu novadā, noskaidrotas novadā dzīvojošo respondentu zināšanas par azbesta kaitīgumu, informētība par to, kā jārīkojas ar azbestu saturošiem atkritumiem, un alternatīvas, kā iedzīvotāji šo atkritumu veidu mēdz apsaimniekot. Iegūtie rezultāti tika analizēti attiecībā pret intervēto speciālistu viedokļiem un esošo azbesta atkritumu apsaimniekošanas sistēmu bīstamo atkritumu poligonā „Dūmiņi”. Darbā tika izzināti iespējami uzlabojumi azbesta atkritumu apsaimniekošanas sistēmai Latvijā.",0
276,Sakņu struktūras un to izplatība Lodes svītas ģeoloģiskajā griezumā Liepas māla atradnē,"Bakalaura darbā ir raksturota vidējā devona Lodes svītas 4 ģeoloģisko griezumu uzbūve un nogulumu granulometriskais sastāvs, kā arī tajos sastopamās sakņu struktūras. Pētījums ir aktuāls, jo Lodes svītas nogulumu veidošanās apstākļi joprojām ir neskaidri un pētījums ļauj precizēt sedimentācijas vidi. Darbā ir aprakstītas slāņkopu uzbūves īpatnības, interpretēti nogulumu veidošanās apstākļi un dokumentēta sakņu struktūru atrašanās vieta ģeoloģiskajos griezumos. Pētījumā secināts, ka subvertikālās, zarotās struktūras ir vidējā devona augu saknes vai sēņu rizomorfas un to struktūras aptverošo nogulumu sedimentācija ir notikusi deltas ezeriņos vai deltas kanālos.",0
277,Zemes izmantošanas vēstures un mežaudžu sastāva ietekme uz augsnes īpašībām Bānūža ezera apkārtnē,"Pēdējo gadu desmitu laikā gan Latvijā, gan Eiropā novērojama lauksaimniecībā izmantojamo zemju apmežošanās, kas sekmē meža platību palielināšanos. Līdz ar to svarīgi ir noskaidrot kā minētais process ietekmē augšņu veidošanās procesus un īpašības.  Bakalaura darba mērķis  ir noskaidrot zemes izmantošanas vēstures un mežaudžu sastāva ietekmi uz augsnes veidošanās apstākļiem un īpašībām. Bakalaura darbā ir apkopota informācija par zemes izmantošanas vēsturisko maiņu no 13. gadsimta līdz mūsdienām, zemes izmantošanas vēstures un kokaudzes sastāva ietekmi uz augsnes īpašībām,  podzolēšanās procesa būtību, kā arī aprakstīti un interpretēti Bānūža ezera apkārtnē ievākto 6 dziļrakumu augšņu paraugu ķīmisko un fizikāli – ķīmisko analīžu rezultāti.  No iegūtajiem pētījumu rezultātiem var secināt, ka meža zemes vecums pēc lauksaimniecības zemju apmežošanās viennozīmīgi  neietekmē augsnes reakciju, KAK, P2O5 un oglekļa saturu augsnes minerālajos horizontos, savukārt augsnes virsējā – nobiru – slānī, kur mežaudzes mijiedarbība ar augsni ir tiešāka, izmaiņas augsnē atkarībā no meža zemes vecuma ir izteiktas. Un jo ilgstošāk ir bijis mežs, tas morfoloģiski atspoguļojas augsnes E horizonta izteiktības pakāpē, sekmējot Feo un Fep, kā arī Alo uzkrāšanos B horizontā.",0
278,Juvera ezera vides kvalitāte,"Bakalaura darba nosaukums ir „Juvera ezera vides kvalitāte”. Darba mērķis bija izpētīt, analizēt un raksturot Juvera ezera vides kvalitāti. Teorētiskajā daļā tika analizēts dabas ūdeņu fizikāli ķīmiskais sastāvs un to ietekmējošie faktori, iespējamie piesārņojuma avoti un to veidi ūdeņos, eitrofikācijas process, ezeru tipoloģiskais iedalījums, Juvera ezers un tā sateces baseins.  Rezultātu daļā analizēti Juvera ezera piesārņojumu radošie avoti, ezera hidroķīmiskie parametri, trofijas stāvoklis un to ietekmējošie faktori.  Bakalaura darba izstrādes laikā tika noteikti Juvera ezera ķīmiskie parametri, Karlsona trofiskā stāvokļa indekss, kā arī apkopoti un analizēti Latvijas Vides ģeoloģijas un meteoroloģijas centra un biedrības „Latvijas ezeri” dati par Juvera ezera ūdeņu ķīmisko stāvokli no 2004. līdz 2017. gadam.",0
279,Konvolūcijas neironu tīkla izmantošana zemes seguma klasifikācijai ortofoto materiālos,"Zemes attālā novērošana un iegūto datu analīze ļauj gūt priekšstatu par tās lietošanu un lietošanas izmaiņām laikā, kas ir tiešs dabas un sabiedrības procesu spogulis. Mūsdienās ir svarīgi ātri un kvalitatīvi iegūt nepieciešamos datus, un, pateicoties straujai tehnoloģiju attīstībai, tam parādās aizvien vairāk iespēju. Konvolūcijas neironu tīkli (CNN) ir sevi ļoti labi pierādījuši attēlu atpazīšanas uzdevumos, un tādēļ maģistra darba mērķis ir izpētīt CNN lietošanas iespējas zemes seguma klasificēšanā. Darbā tiek aprakstīta mākslīgo neironu tīkla izmantošana ģeogrāfiskajos pētījumos, kā arī dažādās attēla klasifikācijas pieejas. Mērķa īstenošanai tika izmantotas dažādas neironu tīkla arhitektūras un tās konfigurācijas, lai identificētu labāku apmācības rezultātu. Pētījumā izmantotajā CNN klasificēšanas pieejas realizācijā CNN sasniedza 81% pareizību, kas ir augstāka par klasisko maksimālās paticamības klasifikatora sasniegtās 66% pareizības, taču CNN iemācījās tikai mazāko daļu no kopējā klašu skaita. Darba noslēgumā ir sniegtas rekomendācijas, kas varētu CNN sniegumu būtiski uzlabot.",0
280,Hiperspektrālo datu izmantošana Egļu (Picea abies) sakņu trupes identifikācijai,"Maģistra darbs ir veltīts egļu sakņu trupes sēnes (Heterobasidon annosum) noteikšanai tālizpētes hiperspektrālajos datos. Egļu sakņu trupes radītie bojājumi ik gadu Eiropā sastāda vairākus simtus miljonus eiro lielus zaudējumus.  Līdzšinējie pētījumi apraksta individuālu auga stresa reakciju noteikšanu, ko izraisa Heterobasidon annosum sēnes izpaltība eglē (Picea abies). Veģetācijas pētījumi veikti, lai izteiktu hlorfila, fotosintēzes, ūdens daudzuma, celulozes un lignīna daudzuma izmaiņas veģetācijā, izmantojot hiperspektrālos datus. Darbā ir izvērtētas vairākas aprēķinu metodes spektrālo datu analīzē, kuras tiek piemērotas Heterobasidon annosum izraisīto indikāciju noteikšanai, rezultātā iegūstot pietiekami augstu ticamību sakņu trupes izraisīto stresa izpausmju noteikšanai īsviļņu infrasarkanajā spektrā un spektra redzamajā daļā.",0
281,Sabiedrības vides apziņas pilnveide ilgtspējīgai attīstībai - Kalsnavas pagasta piemērs,"Maģistra darbs “Sabiedrības vides apziņas pilnveide ilgtspējīgai attīstībai – Kalsnavas pagasta piemērs” izstrādās, lai veicinātu Kalsnavas pagasta iedzīvotāju vides apziņas paaugstināšanos.  Pētījuma mērķis ir izveidot labās prakses piemērus sabiedrības vides apziņas paaugstināšanai Kalsnavas pagastā, pilnveidot sabiedrības vides apziņu. Pētījuma ietvaros tika izplānotas 3 izglītojošas nodarbības Kalsnavas pagasta iedzīvotājiem, aprobētas tās un veikta izglītojošo nodarbību analīze. Tika veikts Kalsnavas pagasta teritorijas apsekojums un intervēti vides nozares eksperti, lai veiksmīgāk izstrādātu izglītojošo nodarbību plānus. Pētījuma laikā tika veikta Kalsnavas pagasta iedzīvotāju aptauja, lai noskaidrotu vispārējo vides apziņas un vides izglītības līmeni pagastā. Izveidotās nodarbības veicināja daļēju iedzīvotāju ikdienas rīcību paradumu maiņu, ko varēja novērot pēc nodarbībām un to sniedza arī aptaujas anketas atsevišķiem dalībniekam. Jāveido vairāk šādu nodarbību, lai pamazām mainītu sabiedrības vides apziņu.",0
282,Iedzīvotāju izvietojuma un mobilitātes iezīmes Rīgas aglomerācijā,"Vairumā attīstīto valstu piepilsētas apdzīvojuma attīstībai un aglomerāciju veidošanās procesiem tiek pievērsta pastiprināta uzmanība, savukārt iedzīvotāju mobilitātes pētījumi ir vieni no nozīmīgākajiem mūsdienu ģeogrāfijā. Rīgas aglomerācija, ar tās straujo attīstību, lielo nozīmi Latvijas apdzīvojuma sistēmā un izteiktajām migrācijas plūsmām ir svarīgs pētījumu objekts. Darba mērķis ir izvērtēt iedzīvotāju izvietojuma un mobilitātes iezīmes Rīgas aglomerācijā. Darba teorētiskajās nodaļas tiek aplūkotā aglomerāciju attīstība un urbanizācijas procesi, kā arī ģeogrāfiskās mobilitātes nozīme aglomerāciju izpētē. Daļa no nodaļām ir veltīta šo procesu raksturošanai post-sociālismā valstīs. Darba rezultāti parāda Rīgas aglomerācijas funkcionālo un morfoloģisko struktūru, raksturo Rīgas aglomerācijās iedzīvotāju izvietojumu un tā pārmaiņas, kā arī izvērtē raksturīgākās iedzīvotāju ģeogrāfiskās mobilitātes iezīmes Rīgas aglomerācijā.",0
283,"Alsungas vēja parka ainava: mājošana, subjektīvā uztvere un vietas identitāte","Maģistra darba „Alsungas vēja parka ainava: mājošana, subjektīvā uztvere un vietas identitāte” mērķis ir izvērtēt vēja parka nozīmi ainavas identitātes veidošanā un apzināt tā radīto ietekmi uz mājošanu Alsungas vēja parka ainavas piemērā. Pētījumā tika noskaidrots, ka vēja elektrostacijas ir kļuvušas par būtisku ainavas identitātes veidojošo elementu gan iedzīvotāju kolektīvā, gan individuālā skatījumā. Vēja elektrostaciju ietekme nosaka šīs nozīmes veidošanos un iedzīvotāju pieņemamību pret tām. Visbiežāk mājvietās, kas atrodas tuvāk vēja elektrostacijām izjūt to negatīvo ietekmi, bet tas nav vērtējams viennozīmīgi. Pētījumā tiek parādīts, ka Alsungas vēja parkā esošās trīs vēja elektrostaciju grupas ir kā trīs atšķirīgi un pat savstarpēji nesaistīti veidojumi Alsungas vēja parka ainavā.",0
284,Kuldīgas pilsētas sarukšanas tendences un stratēģiskie risinājumi,"Pilsētu sarukšana un stratēģiskie risinājumi ir plaši izpētīti lielajās pilsētās, bet ir ļoti maz pētījumu, kā šis process izpaužas un ietekmē mazās pilsētas (ar iedzīvotāju skaitu līdz 25 000), kurām pieder arī Kuldīga. Kopš 1999.gada iedzīvotāju skaits Kuldīgā ir samazinājies par 18,6% jeb 2449 iedzīvotājiem. Līdz ar to par darba mērķi tika izvirzīts izstrādāt priekšlikumus Kuldīgas pilsētai, balstoties uz  līdzšinējiem sociālekonomiskajiem procesiem un labās prakses piemēriem Eiropā un citviet pasaulē.  Pētījuma ietvaros tika analizēta sarūkošo pilsētu stratēģisko risinājumu pieredze, sekundārie dati, kā arī tika veikta trīs spēkā esošo Kuldīgas novada teritorijas attīstības plānošanas dokumentu analīze. Pētījuma rezultātā secināts, ka analizētie dati neparāda konkrētas tendences un nepieciešams padziļināts pētījums un monitorings nākotnē, kā arī pēc  plānošanas dokumentu analīzes nav iespējams izvērtēt, cik lielā mērā stratēģiskie risinājumi iekļauti, apzinoties sarukšanas procesu. Balstoties uz analīzi tika izstrādāti priekšlikumi pašvaldībai iekļaušanai nākošajos plānošanas dokumentos.",0
285,"Notekūdeņu attīrīšanas procesos radušos atkritumu veidi, daudzums un izmantošanas iespējas","Maģistra darbā aplūkotas normatīvo aktu prasības bioloģiskās attīrīšanas stacijās (BAS) radušos atkritumu apsaimniekošanai, noteikts savākto restu un smilšķērāju atkritumu un dūņu atkritumu sastāvs un īpašības, aprakstīti pētījuma materiāli un metodes,  SIA “Rīgas ūdens” un BAS “Daugavgrīva” darbība, izskatīti tās restu atkritumu un radušos dūņu apsaimniekošanas risinājumi, analizēti ievāktie dati par šiem atkritumiem un dūņām kā arī izdarīti secinājumi.",0
286,Podzolēšanās procesa raksturojums dažāda  vecuma meža zemju augsnēs morēnas nogulumos,"Boreonemorālajā reģionā podzolēšanās ir galvenais augsnes veidošanās faktors un līdz ar lauksaimniecības zemju aizaugšanu tiek veicināta podzolēšanās procesa attīstību arvien plašākās teritorijās. Nav pieejami pietiekami daudz pētījumi par podzolēšanās procesa attīstību uz smaga granulometriskā sastāva augsnēm, tādēļ pētījuma mērķis ir noskaidrot dzelzs un alumīnija savienojumu mainību dažāda vecuma meža zemju augsnēs, lai raksturotu podzolēšanās procesa attīstību morēnas nogulumos.  Šis pētījums ir turpinājums Ģ. Pavlova uzsāktajam pētījumam par apmežošanās procesa ietekmi uz augšņu īpašību mainību.  Darbā raksturoti faktori, kas ietekmē podzolēšanās procesu, kā arī dzelzs un alumīnija savienojumu formu mainīgumu augsnē.  Pētījuma rezultāti parāda, ka nozīmīgākie alumīnija un dzelzs savienojumu mainības ietekmējošie faktori ir augsnes pH vērtība, granulometriskais sastāvs, kā arī veģetācija un zemes izmantošanas vēsture. Tika konstatēts, ka alumīnija un dzelzs savienojumu brīvo un amorfo formu migrēšanu augsnes profilā galvenokārt ietekmē putekļu un māla daļiņu saturs augsnē, bet ar organiskajām vielām saistīto trīsvērtīgo savienojumu migrēšana ir atkarīga no augsnes pH vērtības.",0
287,Apdzīvoto vietu veidošanās un plānošanas principi Pierīgā,"Maģistra darba  mērķis ir izvērtēt apdzīvojuma veidošanās procesus, to ietekmējošos faktorus un plānošanas instrumentus, kā arī sniegt ieteikumus turpmākai apdzīvotu vietu plānošanai Pierīgā. Darba būtība ir apskatīt suburbanizācijas procesus jeb piepilsētu izplešanos, kas ir 21.gadsimtam raksturīga apdzīvojuma attīstības tendence gan Eiropā, gan Baltijas valstīs. Darbā aprakstīti apdzīvotu vietu plānošanas procesi, instrumenti, suburbanizāciju ietekmējošie faktori, kā arī sniegti priekšlikumi ciemu turpmākajai attīstībai un plānošanai. Galvenie rezultāti ir darba noslēgumā sniegtie priekšlikumi turpmākajai ciemu attīstības plānošanai, kā arī secinājumi.",0
288,Meža augsnes ielabošanas ar slāpekļa mēslojumu īstermiņa ietekme uz ūdens ķīmiskajiem parametriem,"Pieaugot koksnes pieprasījumam, nozīmīga kļūst mežaudžu produktivitātes palielināšanas jautājumu aktualitāte. Saimnieciskajos mežos ražību uzlabo ar tādiem pasākumiem kā hidrotehniskā meliorācija, kopšanas cirtes un mērķtiecīga atjaunošana, izmantojot selekcionētu reproduktīvo materiālu. Ārzemēs, it īpaši Ziemeļvalstīs, veic arī meža augsnes ielabošanu ar slāpekļa mēslojumu un citiem augsnes ielabošanas līdzekļiem, kas nodrošina būtisku krājas pieauguma palielinājumu vairākus gadus pēc mēslojuma izkliedēšanas. Dažādi vides faktori sekmē mēslošanas līdzekļu ieskalošanos gruntsūdenī un virszemes notecē, kā rezultātā mežaudzē izkliedētais mēslojums daļēji nonāk ūdens ekosistēmas un var tās negatīvi ietekmēt. Maģistra darba ietvaros veikts empīrisks pētījums, izveidojot parauglaukumu izmēģinājumu objektā pieaugušās priežu audzēs, kur pielietots slāpekļa minerālmēslojums. Pētījuma gaitā veikts gruntsūdens un ūdensteces ūdens sastāva monitorings, un ķīmisko parametru izmaiņu analīze.",0
289,Gaisa kvalitātes aprīkojuma “GRIMM” stacijas izmantošana putekšņu pētījumos,"Bakalaura darba tēma ir gaisa kvalitātes aprīkojuma “GRIMM” stacijas izmantošana putekšņu pētījumos. Darbā tiek analizēti 2014. gada pavasara putekšņu, gaisa kvalitātes stacijas un meteoroloģiskie dati. Pētījuma sākumā tiek izvirzīta hipotēze, ka kvalitātes stacijas GRIMM datus ir iespējams izmantot putekšņu pētījumos. Tiek izmantoti gaisa kvalitātes stacijas dati, kuri atbilst anemofīlo putekšņu izmēriem, iegūtie dati tiek salīdzināti ar pētāmo putekšņu datiem. Tiek apskatīta arī meteoroloģisko faktoru ietekme uz Burkard uztvērēja un gaisa kvalitātes stacijas GRIMM datiem. Darba mērķis ir izpētīt, vai gaisa kvalitātes stacijas GRIMM lielo frakciju (18,75- 34 µm) dati ir izmantojami putekšņu pētījumos – kopējā diennakts putekšņu daudzuma mērīšanai un reālā laika putekšņu summārā daudzuma novērojumos.",0
290,Dinamiskie un ģeoķīmiskie sālsūdens intrūzijas izcelsmes indikatori Akmens tilta pazemes ūdeņu novērojumu postenī,"Ūdens resursu kvalitāte ir viens no svarīgākajiem sociāl-ekonomiskajiem faktoriem pilsētu attīstībai. Piejūras lielo pilsētu pazemes ūdeņu krājumi ir pakļauti jūras intrūzijas riskam, ko izraisa pārmērīga pazemes ūdens ekspluatācija. Šāda situācija izveidojās Rīgā 20. gs. 70-tajos gados Gaujas ūdens horizontā, kas izraisīja pazemes ūdens līmeņa kritumu arī pārsedzošajos ūdens horizontos. Tiek uzskatīts, ka depresijas piltuves aizpildīšanās notiek dziļāk iegulošo ūdeņu augšupvērstas infiltrācijas rezultātā, tomēr trūkst detalizētu pētījumu, kas to pierādītu. Pētījuma mērķis ir noskaidrot sāļā ūdens izcelsmi Akmens tilta novērojumu postenī, izmantojot dinamiskos un ģeoķīmiskos ūdens izcelsmes indikatorus. Pētījumā secināts, ka Amatas ūdens horizontā sāļu avots ir jūras ūdens, nevis dziļāko ūdeņu infiltrācija, savukārt Gaujas un Pļaviņu horizontos sāļā ūdens izcelsme nav viennozīmīga.",0
291,Rīgas metropoles areāla pārvaldības attīstības iespējas,"Metropoles mūsdienās ir galvenie ekonomikas dzinējspēki, un ir konstatēts, ka dažādu integrēta metropoles areāla pārvaldība var veicināt dzīves kvalitāti un ekonomisko izaugsmi kā metropoles areālā, tā arī valstī kopumā. Šī darba mērķis ir sniegt priekšlikumus Rīgas metropoles areāla pārvaldības uzlabošanai. Analizējot vairākus pārvaldību raksturojošus faktorus, tika secināts, ka Rīgas metropoles areāla pārvaldība šobrīd tiek balstīta augšupējā pieejā – pašvaldību un citu institūciju sadarbībā. Taču šī pieeja nav nodrošinājusi sadarbību metropoles areāla attīstībai būtiskās jomās. Tika secināts, ka lielākā ietekme uz pārvaldību ir politiskajai videi un Rīgas dominancei metropoles areāla pašvaldību vidū. Darbā izvirzītie priekšlikumi rosina palielināt valsts iesaisti Rīgas metropoles areāla pārvaldībā.",0
292,Stratēģiskie un plānošanas risinājumi pilsētvides reģenerācijai Mūkusalai,"Maģistra darba “Stratēģiskie un plānošanas risinājumi pilsētvides reģenerācijai Mūkusalai” autors ir Latvijas Universitātes Ģeogrāfijas un Zemes zinātņu fakultātes maģistra studiju programmas “Telpiskās attīstības plānošana” 2. kursa students Aksels Ruperts. Darba mērķis ir izstrādāt priekšlikumus Mūkusalas teritorijas (daļa no Torņakalna apkaimes Rīgā) attīstības vadībai, kas sekmētu vietas transformāciju atbilstoši mūsdienu pilsētvides kvalitātēm. Darbā pētīts pilsētvides reģenerācijas jēdziens, pieejas un piemēri Latvijā un ārvalstīs. Balstoties uz Latvijas Universitātes studentu veiktajiem pētījumiem par Mūkusalu, sagatavots situācijas novērtējums un pamatojums reģenerācijas priekšlikumiem. Darba praktiskajā daļā sagatavoti trīs priekšlikumi attīstības vadības virzieniem. Secināts, ka izpētes teritorijai ir tendence attīstīties punktveidīgi (konkrētos objektos, nevis telpā kopumā). Tas veicina atšķirīgu interešu telpu un savstarpēji nesaistītu projektu attīstību. Lai veicinātu Mūkusalas kā ilgtspējīgas pilsētas telpas veidošanos, vidējā termiņā ir jāuzlabo Kīleveina grāvja ūdens kvalitāte un krastmalas labiekārtojums. Savukārt pārvaldības risinājums ir vietējo uzņēmēju un attīstītāju kopīgas biedrības izveide, lai pārstāvētu Mūkusalas intereses plašākā mērogā, kā arī veicinātu sadarbības kultūru Latvijā. Darbs sastāv no 81 lapas, 30 attēliem, 6 pielikumiem (33 lapas). Kopējais darba apjoms, ieskaitot pielikumus – 114 lapas. Atslēgas vārdi: reģenerācija, revitalizācija, teritorijas pārvaldība, Torņakalns, Mūkusala, Kīleveina grāvis.",0
293,Rīgas piejūras dabas teritoriju plānošanas problemātika un risinājumi,"Maģistra darba pētījuma „Rīgas piejūras dabas teritoriju plānošanas problemātika un risinājumi” mērķis ir izvērtēt teritorijas rekreatīvās vērtības, esošo un potenciālo lietojumu un plānošanas dokumentu ietvaru un sniegt priekšlikumus Rīgas piejūras dabas teritoriju attīstības uzlabošanai.  Pētījums balstīts sabiedrības viedokļa apzināšanas anketēšanā, intervijās ar dabas aizsardzības un plānošanas speciālistiem, plānošanas dokumentu un teorētiskās literatūras analīzē, kā arī pētījuma teritorijas apsekojumos.  Pētījuma rezultāti parāda, ka Rīgas piejūra pilda plašas rekreatīvās funkcijas un svarīgas rekreācijā ir ne tikai jūras pludmales, bet arī citas jūrai pieguļošās dabas teritorijas. Galvenās plānošanas problēmas Rīgas piejūrā ir saistītas ar ieinteresēto pušu interešu saskaņošanu, pētījumu datu trūkumu par teritorijas esošo situāciju, kā arī nepiemērotu labiekārtojuma nodrošinājumu.",0
294,Mācību svārstmigrācija: Madonas vispārējās vidējās izglītības iestāžu sasniedzamība,"Latvijā demogrāfisko pārmaiņu rezultātā visās vecuma grupās sarūk iedzīvotāju skaits. Skolas vecuma bērnu un jauniešu samazinājums ietekmē izglītības pieejamību un skolu sasniedzamību. Bieži tiek runāts par izglītības iestāžu tīkla optimizāciju, bet mazāk pētīta tās ietekme uz skolēnu mobilitātes paradumu maiņu noteiktās pašvaldībās. Bakalaura darba tēma ir “Mācību svārstmigrācija: Madonas vispārējās vidējās izglītības iestāžu sasniedzamība”. Pētījumā noskaidrotas Madonas Valsts ģimnāzijas, Madonas pilsētas vidusskolas, kā arī Madonas Vakara un maiņu vidusskolas desmito līdz divpadsmito klašu skolēnu mācību svārstmigrācijas iezīmes, vērtējot šo vispārējās vidējās izglītības iestāžu sasniedzamību. Darbam nepieciešamie dati iegūti, veicot skolēnu aptauju. Aptaujā noskaidroti skolēnu mācību mobilitātes paradumi, ceļā uz izglītības iestādi pavadītais laiks un attālums. Pētījums apstiprināja, ka izglītības iestādei tuvāk dzīvojošie skolēni augstāk vērtē izglītības iestāžu sasniedzamību nekā skolēni, kas ceļā pavada ilgāku laiku un dzīvo tālāk no izglītības iestādes. Darbu veido ievads, 7 nodaļas, secinājumi, izmantotās literatūras saraksts un viens teksta pielikums. Atslēgas vārdi – mācību svārstmigrācija, izglītības iestāžu sasniedzamība, vidusskolēnu mobilitāte, Madonas novads.",0
295,Vietu attīstības priekšnosacījumi lauku teritorijās Latvijā,"Darba būtība ir rast atbildi uz jautājumu, kā caur vietrades procesu iespējams radīt vietas izjūtu sabiedriski nozīmīgās vietās lauku teritorijās.  Atbilde uz jautājumu meklēta gan caur teorētisko analīzi, pētot tādus terminus kā vieta un telpa, vietas izjūta, gan arī apskatot dažādus zīmīgu vietu un vietrades piemērus pasaulē un Latvijā. Darba mērķis ir izstrādāt priekšnosacījumus Sunākstes jeb Vecā Stendera bijušās mācītājmuižas parka teritorijas un citu līdzīgu vietu sekmīgai telpiskai attīstībai lauku teritorijās.  Darbā aprakstīti gan notikušie vietrades pasākumi un telpiskās attīstības procesi, gan sniegti priekšlikumi izpētes teritorijas fiziskās un sociālās telpas attīstībai, kā arī izvirzīti četri attīstības scenāriji. Galvenie rezultāti ir darba noslēgumā definētie deviņi priekšlikumi vietu attīstībai.",0
296,Vetīvera Chrysopogon zizanioides izmantošanas iespējas Latvijas ūdenstilpju rekultivācijai,"Pēdējo gadu laikā liela uzmanība ir pievērsta graudzāļu dzimtas tropu augam vetīveram Chrysopogon zizanioides. Pateicoties tā lielajai biomasai, masīvajai sakņu sistēmai, tolerancei pret ekstremāliem vides apstākļiem, kā arī spējai efektīvi uzņemt dažāda veida piesārņojošos savienojumus, tas tiek dēvēts par „brīnumaugu”. Vetīvers plaši tiek kultivēts tropu, subtropu un Vidusjūras klimata zonā, kur to izmanto galvenokārt augsnes erozijas mazināšanai un augsnes un ūdens attīrīšanai. Ņemot vērā vetīvera unikālās īpašības un apstākli, ka tas nevar kļūt invazīvs, ir noderīgi apzināt iespējas tā izmantošanai Latvijas klimatiskajos apstākļos. Darbā salīdzināta vetīvera efektivitāte piesārņojošo vielu uzņemšanā divās dažādās vidēs – optimālos apstākļos siltumnīcā un dabiskos apstākļos atklātā vidē. Vetīvera augi tika audzēti hidroponikā četros eksperimentālajos variantos – (1) barības šķīdumā; barības šķīdumā ar (2) KNO3; (3) NaNO3 un (4) Pb(NO3)2 piedevām. Pētīto elementu koncentrācijas augu paraugos tika noteiktas, izmantojot atomu absorbcijas spektrometrijas metodi. Iegūtie rezultāti liecina, ka vetīvers var būt noderīgs ūdens vides attīrīšanā arī Latvijas klimatiskajos apstākļos. Īpaši augsta vetīvera efektivitāte tika novērota svina uzņemšanā.",0
297,Augstie purvi kā medus bites Apis mellifera ganības,"Bakalaura darba „Augstie purvi kā medus bites Apis mellifera ganības” mērķis bija novērtēt medus bitēm pieejamo ziedputekšņu daudzveidību teritorijā ar augstu sūnu purvu īpatsvaru, izmantojot bišu putekšņu nastiņu analīzi. Putekšņu nastiņas ievāktas 2015. gadā reizi trīs nedēļās no 3 bišu saimēm, kuru pastāvīgā novietne atrodas Teiču purva tuvumā. Izmantotas divas putekšņu analīzes metodes, lai pārliecinātos par datu precizitāti. Veikta biotopu un veģetācijas kartēšana 4 km bišu lidojuma zonā ap dravu. Izmantojot putekšņu analīzes rezultātus, aprēķināti Šenona un Simpsona daudzveidības indeksi. Putekšņu daudzveidība salīdzināta ar 4 dravām, kuru apkārtnē ir dažāds zemes lietojumveids, izmantojot Latvijas Biškopības biedrības speciālistes Inetas Eglītes putekšņu analīzes datus. Putekšņu analīzes uzrāda, ka augstajam purvam ir būtiska nozīme tikai sila virša Calluna vulgaris ziedēšanas laikā vēlu augustā un agri septembrī, kad tā putekšņi sastāda 4/5 no ievāktajiem putekšņiem. Augusta sākumā sila virsis nodrošina 20% ienesuma, bet septembra otrajā pusē tikai 10%. Citas ēriku dzimtas sugas pārstāvētas 10% apmērā maija beigās un jūnija sākumā. Pārējā sezonā augstais purvs, kas aizņem 44% teritorijas 4 km rādiusā ap dravu, nenodrošina nekādu putekšņu ienesumu bitēm. Salīdzinot putekšņu daudzveidību 5 dravās, novērojams, ka 69-80% putekšņu ievākti lauksaimniecības zemēs, kas aizņem 12-65% teritorijas 2 km rādiusā ap dravām. Tātad īpaša uzmanība jāpievērš lauksaimniecības zemes lietojumam, sevišķi plaša augstā purva tuvumā, kur ir zema entomofīlo sugu daudzveidība. Pētījumā apskatītā drava Teiču purva tuvumā ir veiksmīgs piemērs bišsaimniecībai ar pastāvīgu novietni pie augstā purva, jo teritorijā ir daudzveidīgs lauksaimniecības zemju lietojums. Ja teritorijā dominētu viendabīga ekstensīvas lauksaimniecības ainava bez dabiskajiem zālājiem, tad bitēm var netikt nodrošināta pietiekama putekšņu daudzveidība, kas ilgtermiņā atspoguļotos saimes ienesumos, slimību uzņēmībā, samazinātā peru skaitā, nepārziemošanā. Lai no tā izvairītos, vēlams sēt nektāraugus dravas tuvumā vai vest bites ganībās uz pagaidu novietnēm. Bakalaura darbs sastāv no 5 nodaļām ar 11 apakšnodaļām, tekstu papildina 8 attēli, 7 tabulas un 12 pielikumi, ietver 67 lpp.",0
298,Ezera sateces baseina tipa ietekme uz dzīvsudraba saturu asaros,"Raita Čilipāna maģistra darbs “Ezera sateces baseina tipa ietekme uz dzīvsudraba saturu asaros”. Maģistra darba mērķis ir izvērtēt ezera sateces baseina ietekmi uz dzīvsudraba saturu asaros. Maģistra darbā tika kvantitatīvi noteikts dzīvsudraba saturs Liepājas ezera, Ķīšezera, Burtnieka un Alūksnes ezerā mītošajos asaru muskuļaudos, izmantojot atomu absorbcijas spektrometrijas metodes. Literatūras apskatā ir apkopota informācija par dzīvsudraba ietekmi uz cilvēka organismu, galvenajiem dzīvsudraba dabiskās emisijas un antropogēnās emisijas avotiem. Veikta pētījumā apskatīto ezeru aprakstu izveide, aprakstot to sateces baseinā esošos potenciālos piesārņotājus un tā struktūru. Atslēgas vārdi: Dzīvsudrabs, asaris, Ķīšezers, Burtnieks, Alūksnes ezers, Liepājas ezers, ezera sateces baseins",0
299,Ielas kvalitātes un revitalizācijas iespējas: Marijas ielas piemērs Rīgā,"Bakalaura darbā tiek pētīta cilvēka uztvere un uzvedība ielas telpā. No literatūras apskata tiek izvirzītas būtiskākās ielas kvalitātes. Kā pētījuma metodes tika izmantotas: teritorijas apsekojumi un novērojumi (etnogrāfisks lauka pētījums), ielas lietotāju aptauja, literatūras studijas. Darbā ir apskatīta ielas veidojošā infrastruktūras saistība ar ielas kvalitātes jautājumiem. Darba gaitā ir izstrādās vairākas kartes, kas ietver infrastruktūru, funkcionālo lietojumu, kultūrvēsturisko mantojumu, īpašumtiesības, ekoloģiju, pakalpojumu sniegšanas vietu darba laikus.  Bakalaura darbs ir uzrakstīts latviešu valodā un sastāv no 53 lapaspusēm, kā arī 2 pielikumiem.  Atslēgas vārdi: telpa, uztvere, iela, pārvietošanās, ielas kvalitātes",0
300,Velosatiksmes vides ieguvumu novērtējums. Rīgas piemērs,"Transporta radītais piesārņojums ir strauji augoša problēma ne tikai Rīgā, bet arī globāli. Nomainot transporta veidu no autotransporta uz velotransportu, ir iespējami ekonomiskie ieguvumu, t.sk. vides jomā. Maģistra darbā analizēti velosatiksmes potenciālie ekonomiskie un vides ieguvumi Rīgā, kuri saskaņā ar Eiropas Riteņbraucēju Federācijas (ERF) aprēķiniem Eiropā var sasniegt pat 513 miljardus EUR. Analīze veikta izmantojot ERF speciālizētu metodiku, situācijas raksturojumlielumi iegūti intervijās, aptaujās un apkopojot statistiskos rādītājus. Papildus, lai novērtētu autotransporta radītā piesārņojuma ietekmes samazināšanos, modelēta piesārņojuma izkliede ielas kanjonā (Kr. Valdemāra ielā), izvērtējot cieto daļiņu (PM) un slāpekļa oksīda (NOx) emisiju apjomus un koncentrācijas piezemes slānī. Konstatēts, ka 36% no autovadītājiem ikdienā lapbrāt pārvietotos ar velosipēdu, ja tiktu nodrošināta atbilstoša infrastruktūra, savukārt sagaiadāmais ekonomiskais guvums Rīgā vērtējams vairāk nekā 133 miljonu EUR apmērā.",0
301,Mazie ūdensobjekti pilsētvides plānošanā: Dzirciema piemērs Rīgā,"Maģistra darbā “Mazie ūdensobjekti pilsētvides plānošanā: Dzirciema piemērs Rīgā” ir izstrādāti priekšlikumi mazo ūdensobjektu atjaunošanai pilsētvidē Dzirciemā - lietusūdeņu sateces baseina K-26 teritorijā. Trīs piedāvātie attīstības scenāriji izstrādāti, balstoties uz literatūras un praktisko piemēru analīzi, esošās un vēsturiskās situācijas analīzi, intervijām ar ekspertiem, praktiķiem un interešu grupu pārstāvjiem. Izvērtēta mazo ūdensobjektu funkcionālā nozīme kvalitatīvas un ilgtspējīgas pilsētvides veidošanā. Padziļināti analizētas pētījuma teritorijā esošās senās ūdensteces pēctecību vietas, kuras identificējamas virszemē. Piedāvāti risinājumi mitruma apstākļu stabilizēšanai senās ūdensteces pēctecību vietās, balstoties uz labās prakses piemēriem Latvijā un pasaulē.  Atslēgas vārdi: mazie ūdensobjekti, pilsētvide, upju atjaunošana, lietusūdeņi, ilgtspējība",0
302,Babītes novada jauniešu iesaiste plānošanas procesos,"Pasaulē arvien aktuālāka kļūst sabiedrības līdzdalība attīstības plānošanas procesos, tostarp Latvijā. Ir virkne pašvaldību, kas ar ierobežotiem resursiem panākušas to, ko daļa Pierīgas nav sasnieguši nezināšanas, nevēlēšanās dēļ. Maģistra darba mērķis ir izvērtēt sabiedrības līdzdalības potenciālu un izstrādāt rekomendācijas Babītes novada jauniešu iesaistei attīstības plānošanas procesos. Maģistra darba ietvaros aplūkots sabiedrības, tostarp jauniešu, iesaistes teorētiskais aspekts, identificēts Babītes novada telpiskais raksturojums un analizēta gan Latvijas, gan starptautiskā pieredze attīstības plānošanas praksē.  Maģistra darbs sastāv no ievada, sešām nodaļām, secinājumiem, izmantotās literatūras saraksta un diviem pielikumiem. Pamatteksts 73 lapaspuses. Iekļauti 22 attēli, 3 tabulas.",0
303,Kultūrvēsturisko pilsētbūvniecības ansambļu saglabāšana: Slokas centra piemērs,"Sloka pēdējās desmitgadēs ir piedzīvojusi nopietnas sociālas izmaiņas ar ietekmi uz tās pilsētvidi. Mūsdienu situācija, atrodoties Jūrmalas pilsētas nomalē, ne vienmēr ir labvēlīga, lai tajā arī turpmāk varētu būt nozīmīgi pakalpojumu centri un pastāvīgajiem iedzīvotājiem paredzēts dzīvojamais fonds, dzīvojamā apkaime. Vietizpētei izvēlētais Slokas centrs piesaista ar tajā vēl joprojām esošajām un saskatāmajām pilsētvides vērtībām: cilvēku vajadzībām un ģeogrāfiskajam novietojumam atbilstošu un plānotu vidi, publiski pieejamu Lielupes krastmalu. Darbā sniegta šī brīža situācijas dokumentācija un analīze, veidots salīdzinājums ar līdzīgiem apdzīvotu vietu piemēriem, lai parādītu, ka arī šāda veida dzīvesvietas var pastāvēt, cilvēki ir ieinteresēti tur apmesties vai saglabāt tās publiski pieejamas.",0
304,Tūrisma objekti un maršruti Rīgā: ārvalstu tūristu pieredze,"Maģistra darba “Tūrisma objekti un maršruti Rīgā: ārvalstu tūristu pieredze” mērķis ir izvērtēt tūrisma tradicionālo resursu izvietojuma likumsakarības Rīgā, analizējot ārvalstu tūristu pieredzi.  Pētījumā tika izmantotas trīs datu iegūšanas un apstrādes metodes: tūrisma vietņu satura analīze, aptaujas un tūrisma maršrutu telpiskā analīze.  Pētījuma gaitā atklājās, ka Rīgas populārākie tūrisma objekti, galvenokārt, koncentrējas Rīgas Centra apkaimē un Pārdaugavas teritorijās. Tūristi, kas uz Rīgu ieradušies pavadīt vairāk kā divas dienas, dodas arī apskatīt tūrisma objektus Mežaparka un Berģu apkaimēs. Atklājās, ka pastāv atšķirības starp dažāda vecuma un dažādās naktsmītnēs apmetušos tūristu maršrutiem.  Iegūtie rezultāti, ļauj secināt, ka būtu noderīgi Rīgā ieviest tematiskus tūrisma maršrutus, kurus varētu piedāvāt dažādu kategoriju tūristiem, kā arī pievērsties vietējā dzīves stila reprezentēšanai tūristiem.",0
305,Vadlīnijas dendroloģisko parku turpmākai attīstībai,"Maģistra darbā ir izstrādātas vadlīnijas dendroloģisko vērtīgo parku plānošanai. Darbā ir apskatīti 15 dendroloģiski vērtīgi parki un detāli ir analizēti seši aizsargājami dendroloģiskie dendroloģiski vērtīgi parki. Darbā norādīts, ka daudzi no dendroloģiski vērtīgiem parkiem, pašreiz netiek apsaimniekoti, tajos nav atbilstošu dendroloģisko vērtību un tie vairs neatbilst aizsargājamas teritorijas statusam. Balstoties uz darbā veikto izpēti, tai skaitā apsekojot parkus dabā, darbā ir dots priekšlikums diviem dendroloģiski vērtīgo parku plānošanas un attīstības virzieniem, padarot kopējo sistēmu pēc iespējas saprotamāku.  Atslēgas vārdi: dendroloģiskie stādījumi, cilvēku veidoti dendroloģiski vērtīgi parki, vadlīnijas dendroloģiski vērtīgu parku attīstībai.",0
306,Klimata pārmaiņu ietekme uz vasaras miežu Hordeum vulgare un ziemas rudzu Secale cereale fenoloģiju Priekuļos 20. un 21.gadsimtā,"Maģistra darbā pētīta klimata  pārmaiaņu ietekme uz lauksaimniecības kultūraugu fenoloģisko fāžu iestāšanās mainību  Priekuļos  no 1928. līdz 2017.gadam. Lauksaimniecība ir viena no klimata pārmaiņu visvairāk ietekmētajām tautsaimniecības nozarēm. Latvijā klimata pārmaiņu ietekme uz lauksaimniecības kultūraugiem līdz šim ir maz pētīta.Veicot pētījumu, analizēta zinātniskā literatūra, apkopti un analizēti Priekuļu meteoroloģisko novērojumu stacijas ilggadīgo novērojumu dati un Agroresursu un ekonomikas institūta Priekuļu pētniecības centra dati par vasaras miežu un ziemas rudzu sējas un ražas novākšanas laiku un fenoloģisko fāžu iestāšanos, kā arī analizēts, vai pastāv sakarība starp šiem rādītājiem. Pētījuma rezultāti parāda būtiskas izmaiņas graudaugu sējas un pilngatavības iestāšanās laikā.",0
307,Famenas stāva Ketleru svītas nogulumi un fosīlijas Ketleru atsegumos,"Linde, K. 2018. Famenas stāva Ketleru svītas nogulumi un fosīlijas Ketleru atsegumos. Maģistra darbs. Rīga, Latvijas Universitāte. Maģistra darbā ir pētīti augšdevona, Famenas stāva Ketleru svītas nogulumi un mugurkaulnieku makro un mikrofosīlijas. 2016. gada augustā ekspedīcijas gaitā tika ievāktas makrofosīlijas un smilšaino nogulumu paraugi Ketleru atsegumos, netālu no bijušajām Ķetleru mājām. Tika sastādīti atsegumu ģeoloģiskie griezumi, smilšainajiem paraugiem veikta granulometriskā analīze, kā arī veikta mikro un makrofosīliju izpēte.   No iegūtajiem granulometrijas un fāciju analīzes rezultātiem var secināt, ka nogulumi uzkrājušies plūdmaiņu ietekmētā deltas vidē, kurā ar laiku sedimentācijas apstākļi kļuvuši arvien seklāki. Ketleru svītas mugurkaulnieku makroatliekas lielākoties ir noapaļotas, stipri fragmentētas, praktiski vienmēr tie ir atsevišķi skeleta elementi. Šīs pazīmes norāda uz zivju un četrkājaino atlieku samērā tālo pārnesi.",0
308,Reto augu sugu izplatība Latvijas dabiskajos zālājos 21.gs.sākumā,"Bakalaura darbā “Reto augu sugu izplatība Latvijas dabiskajos zālājos 21.gs. sākumā’’ apskatītas reto augu sugu izplatības izmaiņas 20.gs. beigās un 21.gs. sākumā. Novērtēta zālāja kā biotopa bioloģiskā daudzveidība, it īpaši vaskulārajām augu sugām. Izveidots un analizēts zālājos esošās Latvijas Sarkanās grāmatas iekļautās retās augu sugas un  apskatīta to klasifikācija.",0
309,Koksnes pelnu ietekme uz biogēno elementu saturu parastās egles Picea abies skujās,"Darba izstrādes laikā veikta parastās egles (picae abies) skuju biogēno elementu satura noteikšana un analizēšana pirms un pēc mēslošanas ar koksnes pelniem, kā arī augsnes un pelnu biogēno elementu satura noteikšana un analizēšana pirms mēslošanas.Pelnu mēslošanas izmēģinājumi ierīkoti 2014. gadā četrās vidēja vecuma parastās egles audzēs. Audzes pēc meža tipiem iedalāmas platlapju kūdrenī un damaksnī. Ievāktas pēdējā gada, jeb jaunākas koka skujas. Skujas ievāktas 2014., 2015. un 2018. gadā. Augsnes paraugi ņemti katrā audzē, divās vietās, ziemeļu un dienvidu virzienā noteiktos dziļumos (O horizonts, 0-10 cm, 10-20 cm, 20-40 cm un 40-80 cm), ar augsnes zondes palīdzību.Biogēnās vielas skujās pelnos un augsnē noteiktas izmantojot karaļūdens izvilkuma analīzi, lai noteiktu P, Ca, K, Mg, Mn, Cu, Pb, Cd, Zn,Al, Fe, Cr, Ni, S, Hg, Na saturu  un kopējā slāpekļa noteikšanu – modificēta Kjeldāla metodi, lai noteiktu slāpekļa saturu.",0
310,Vārtājas ledājkušanas ūdeņu drenāžas ieleja,"Bakalaura darba mērķis ir izpētīt Vārtājas ledajkušanas ūdeņu drenāžas ielejas ģeomorfoloģisko un ģeoloģisko uzbūvi un attīstību, noskaidrot, kādā deglaciācijas posmā ieleja ir izveidota, un klasificēt, kāda tipa ielejai pieder Vārtājas ieleja. Darba autors, izstrādājot bakalaura darbu, lauku pētījumu ietvaros izveidoja 4 atsegumus, kuros tika veikta fāciju aprakstīšana un trijos atsegumos tika veikti slāņu mērījumi. Iegūtie slāņu mērījumu dati ļāva interpretēt ledājkušanas ūdeņu straumju virzienus. Darba teorētiskajā sadaļā tiek apskatīta teritorijas ģeoloģiskā uzbūve, glacigēnā reljefa uzbūve, fluviālā un glaciofluviālā reljefa uzbūve, deglaciācijas vēsture un Baltijas ledus ezera attīstības stadijas.",0
311,Fotogrammetrijas pielietošana meža apsaimniekošanas plānošanā,"Viens no veidiem, kā uzzināt dažādus mežaudžu parametrus un novērtēt to izmaiņas ilgākā laika periodā ir fotogrammetrijas metožu pielietošana. Viena no fotogrammetrisko metožu pielietošanas priekšrocībām ir to, salīdzinoši ar citām metodēm, izmaksas. Tāpēc ir svarīgi zināt, kādu un cik daudz informācijas, izmantojot fotogrammetriju, iespējams iegūt meža apsaimniekošanas vajadzībām, lai nebūtu nepieciešams izmantot dārgākas metodes. Darbā apskatīta fotogrammetrijas būtība un pamatprincipi, mūsdienu fotogrammetriskās apstrādes un attēlu uzņemšanas tehnoloģiskie risinājumi un problēmas, kā arī fotogrammetrijas iespējamā pielietošana mežu apsaimniekošanā. Darba praktiskajā daļā galvenais akcents likts uz intervēšanas ceļā iegūto informāciju, kas iegūta, intervējot jomas speciālistus un pētniekus, kas pielieto fotogrammetriskās metodes. Pēc tam iegūtā informācija tiek daļēji pārbaudīta arī praktiski testa teritorijā.",0
312,Ainava kā cilvēka dzīves vides novērtējums Iecavas novadā,"Mūsdienās lielākā daļa pētījumu tiek veikti lauku teritorijām, kas atrodas tālu no attīstības centriem. Savukārt maz ir pētījumi, kas veikti valsts un reģionālas nozīmes attīstības centru tuvumā. Literatūras apskatā tiek aplūkots ainavu jēdziens, ainavu veidošanās procesi, ainavu izmaiņu ietekmējošie faktori Iecavas novadā, ainava kā cilvēka dzīves telpa un cilvēks ainavā, ka arī ainavu multifunkcionalitāte. Otrajā daļā raksturota pētāmā teritorija izpētot tās dabas un sociāli-ekonomiskos apstākļus Iecavas novadā.  Praktiskajā daļas ietvaros tika izveidots kartogrāfiskais materiāls, kas parāda ainavu struktūras izmaiņas Iecavas novadā no 20. gs. beigu posma līdz mūsdienām. Paralēli tika veikta Iecavas novada iedzīvotāju aptauja, lai noskaidrotu iedzīvotāju viedokli par ainavu novadā un kādas ainavas tiek vērtētas viss augstāk Darba mērķis - ir noskaidrot ainavas izmaiņas Iecavas novadā kopš Latvijas neatkarības atgūšanas un izpētīt iedzīvotāju attieksmi pret ainavu kā cilvēka dzīves vidi.  Iegūtie rezultāti sniedz vispārēju izpratni par Iecavas novada ainavu, kā arī pēc izveidotajām kartēm ir iespēja novērot lielākās ainavas struktūras izmaiņas laika posmā no 20. gs. beigām līdz mūsdienām. Lai noskaidrotu iedzīvotāju viedokli tika veikt aptauja, kā arī analizēti iegūtie rezultāti.",0
313,Biomasas pelnu ietekme uz augu augšanu,"Bakalaura darba mērķis ir izvērtēt koģenerācijas stacijā iegūto biomasas pelnu izmantošanas potenciālu lauksaimniecībā, veicot augu (miežu un kviešu) augšanas pētījumu hidroponikas sistēmā un pēc iegūtajiem rezultātiem novērtēt pelnu/sapropeļa granulu efektivitāti kultūraugu (salātu) audzēšanā. Darba ietvaros tika veikti eksperimenti izmantojot dažādus koksnes pelnus –  vieglos, smagos un jauktos.  Rezultāti liecina, ka koksnes pelni ietekmē augu augšanu. Par viss piemērotākajiem augu mēslošanai tika atzīti vieglie pelni, bet to sastāvs gan fizikālais, gan ķīmiskais pirms izmantošanas ir noteikti jāpārbauda. Vieglo pelnu/sapropeļa granulām pievienojot slāpekli un fosforu, to efektivitāte ievērojami uzlabojās.",0
314,Vides kvalitātes novērtējums Cēsu un Priekuļu novada sporta centros,"Bakalaura darbā raksturots iekštelpu mikroklimats, bioloģiskais piesārņojums, veikta trokšņa līmeņa izvērtēšana un CO2 koncentrācijas līmeņa novērtēšanas daudzums sporta centru telpās. Sporta centru izmantošanas popularitāte aizvien aug, jo neatkarīgi no gadalaika, diennakts laika un indivīda sagatavotības līmeņa, tie ir pieejami praktiski jebkurā laikā. Novērtējums veikts izmantojot mērījumu metodes, apskatītas un analizētas diennakts un sezonālās parametru svārstības, to ietekmējošie faktori, t.sk. apmeklētāju plūsma. Darba izstrādei izvēlēti sporta centri Cēsīs un Priekuļu novadā.  Bakalaura darbs sastāv no 3 nodaļām ar 17 apakšnodaļām, darba tekstuālo daļu papildina 9 tabulas, 31 attēls un 2 pielikumi. Darba kopējais apjoms ir 78 lpp.",0
315,Gaisa kvalitātes uzlabošanas pasākumu efektivitātes kvantitatīvais novērtējums ielu kanjonos,"Bakalaura darbā “Gaisa kvalitātes uzlabošanas pasākumu efektivitātes kvantitatīvais novērtējums ielu kanjonos” ir apskatīta zinātniskā literatūra, likumdošana, analizētas un izvērtētas izmaiņas gaisa kvalitātē ielu kanjonos Rīgā pēc vairāku gaisa kvalitātes uzlabošanas pasākumu ieviešanas, skatīta šo pasākumu efektivitāte. Detalizēti vērtēta atsevišķu gaisa kvalitātes uzlabošanas pasākumu praktiskā īstenošana, sagaidāmais un reālais rezultāts ar cietjām daļiņām un slāpekļa oksīdiem īpaši piesārņotās vietās – ielu kanjonos. Darba apjoms ir 67 lapas, tas satur 13 attēlus, 11 tabulas, izmantoti 65 literatūras avoti.",0
316,Sterilizēšanas programmas efektivitāte  ielas kaķu skaita kontrolei Rīgā,"Bakalaura darba ietvaros tika apskatīti un analizēti dažādi literatūras avoti par Latvijas un ārvalstu pieredzi iela kaķu populācijas mazināšanā un to skaita kontrolē. Pētījuma gaitā tika veiktas dažādu Rīgas apkaimju iedzīvotāju aptaujas, ar kuru palīdzību tika noteikta iedzīvotāju attieksme pret ielas kaķiem un to nodarīto kaitējumu apkārtējai videi. Tika apsekotas desmit Rīgas apkaimes, kurās tika uzskaitīta sterilizēto un nesterilizēto dzīvnieku attiecība. Iegūtie dati tika apstrādāti MS Excel, kā arī tika veidots kartogrāfiskais materiāls, izmantojot programmatūru ArcMap. Darbs sastāv no teorētiskās un praktiskās daļas aprakstiem. Darbā ir 7 nodaļas un 4 pielikumi. Atslēgvārdi: ielas kaķis, sterilizācija, Rīgas pilsēta, Rīgas apkaimes, klaiņojošie dzīvnieki.",0
317,Ainavas kā dzīves vides izmaiņas Grobiņas pagastā 20.gs. beigās un 21.gs. sākumā,"Pēdējo 20 gadu laikā sevišķi aktualizējusies cilvēka saimnieciskā darbība, kas, mijiedarbojoties ar dabiskajiem faktoriem, veicina apkārt esošās ainavas izmaiņas. Bakalaura darba mērķis ir apzināt ainavas izmaiņas Grobiņas pagastā kā Liepājas piepilsētas teritorijā minētajā laika posmā, skaidrot izmaiņu cēloņus un ietekmējošos faktorus, kā arī noskaidrot vietējo iedzīvotāju viedokli par Grobiņas pagasta ainavu, tās izmaiņām un attieksmi pret tām. Secināts, ka Grobiņas pagasta ainavu izmaiņās laika posmā no 20. gadsimta beigām līdz 21. gadsimta sākumam dominē tādas tendences kā izcirtumu palielināšanās mežu platībās, lauksaimniecībā izmantojamo zemju apmežošanās, viensētu pieaugums, kā arī 21. gadsimta sākumā pagastā izbūvēts vēja ģeneratoru parks. Respondenti sniedz pozitīvu vērtējumu par pagasta ainavu kā dzīves vidi, sevišķi akcentējot tā sakoptību un vērtīgās ainavas, kas veido Grobiņas pagasta identitāti.",0
318,Devona Pļaviņu svītas uzbūve un sastāvs atsegumos Amatas krastos,"Bakalaura darbs ir par augšējā devona Pļaviņu svītas nogulumiežu uzbūvi un sastāvu Amatas krastos. Pētot trīs netālu esošus atsegumus Dolomītu krauju, Vizuļu iezi un Īļaku iezi, tika sagatavoti ģeoloģiskie griezumi, izgatavoti 28 pieslīpņi un 16 plānslīpējumi. Noskaidrots, ka šajos objektos Kokneses ridas nogulumi veidojās ļoti sekla ūdens un vismaz epizodiski palielināta sāļuma apstākļos, bet Sēlijas ridas nogulumi seklā, normāla sāļuma jūrā, ko periodiski ietekmēja subaerālās atsegšanās epizodes. Secināts, ka Sēlijas ridā lielākā daļa nodalīto slāņu ir izsekojami starp visiem trijiem griezumiem, novērojot tajos tikai mazas izmaiņas. Griezuma augšējā daļa visvairāk atšķīrās starp pētītajiem objektiem.",0
319,Augšņu īpašības ozolu Quercus robur mežaudzēs Zemgalē,"Latvija atrodas tuvu parastā ozola (Quercus robur) izplatības areāla ziemeļu robežai, kas ļauj pētīt tā izplatības areāla izmaiņu iespējamos cēloņus. Īpaši aktuāls šis jautājums ir klimata mainības kontekstā. Lai tas būtu iespējams, nepieciešams noskaidrot apstākļus, kādos ozola Quercus robur mežaudzes veidojas, kā arī faktorus, kas ierobežo to izplatību. Bakalaura darba mērķis ir noskaidrot augsnes un to īpašības ozolu Quercus robur mežaudzēs Zemgalē. Augsne ir būtiska daļa no ekoloģisko faktoru kopuma, kuru radītie apstākļi ietekmē mežaudzes augtspēju, līdz ar to arī izplatību un īpašības. Bakalaura darbā apkopota informācija par ozolu Quercus robur izplatību Eiropā un Latvijā, veikts abiotisko un izplatību ietekmējošo faktoru raksturojums. Pētījuma rezultātā tika secināts, ka parastais ozols Quercus robur ir ekoloģiski plastiska suga, kas spēj augt uz augsnēm ar dažādu granulometrisko sastāvu, mitruma apstākļiem un auglību. Augsne nav galvenais ierobežojošais faktors ozola Quercus robur izplatībā Zemgalē.",0
320,Fotografēšanas izmantošanas iespējas autosatiksmes intensitātes mērījumos,"Mūsdienās pastāv augsta transporta intensitāte uz autoceļiem, iebraucot un izbraucot no galvaspilsētas, brīvdienās dodoties atpūsties pie jūras, kā arī, apmeklējot publisku pasākumu, grūtības sagādā ne vien piekļūšana pie autostāvvietas, bet arī novietot automašīnu stāvvietā. Vienlaicīgi automašīnu skaits Latvijā ar katru gadu būtiski pieaug. Bakalaura darbā “Fotografēšanas izmantošanas iespējas autosatiksmes intensitātes mērījumos” tika pētīta kura metode ir efektīvāka autostāvvietas intensitāte mērījumiem, izmantojot dažādas metodes (novērojumu, fotografēšanas un aerofotografēšans).  Izmantoto metožu dati tika iegūti lauka darba laikā, izmantojot gan fotoaparātu, gan bezpilota lidaparātu, gan vienkārši piefiksējot novērojumus. Darbā tiek veikta padziļināta pieejamās literatūras analīze, kartogrāfiskā materiāla izstrāde, izmantojot dažādas metodes, un  iegūto datu izvērtēšana.  Rezultāti norāda, ka jāveic intensitātes mērījumi mazai teritorijai, efektīvāka ir novērojumu un fotografēšanas metode.",0
321,Augsnes mezofaunas struktūra Engures ezera dabas parkā,"Bakalaura darba pētījums veikts Engures ezera dabas parka ekoreģionā un tā tuvākajā apkārtnē. Darbā tiek aprakstīta augsnes mezofauna un analizēta tās veidotās struktūras dažādos biotopos un to parauglaukumos, kas iekļauti ILTER (International Longt Term Ecological Research network) programmā. Bakalaura darbā iekļauta vispārīga informācija par augsnes faunu un parauglaukumos konstatētajiem mezofaunas pārstāvjiem. Pētījums ir veikts sešos biotopos. Katrā parauglaukumā noteikts mezofaunas taksonomiskais sastāvs, struktūra un tās blīvums. Bakalaura darba izstrādes laikā autore apguva augsnes mezofaunas ievākšanas un noteikšanas metodiku, kā arī ieguva zināšanas un izpratni par mezofaunas nozīmi augsnes ekoloģiskajos procesos. Bakalaura darbs sastāv no 4 nodaļām ( literatūras apskata, materiāla un metodēm, pētījuma rezultātiem un diskusijas). Darbā iekļauti autores secinājumi par iegūtajiem rezultātiem un to interpretācija. Atslēgas vārdi: augsnes mezofauna, augsnes sīkposmkāji, Engures ezera dabas parks, ILTER",0
322,Vides tiesību civiltiesiskie un komerciālie aspekti. Precedentu analīze Latvijā,"Bakalaura darbā raksturotas vides tiesības kā prioritāru zināšanu kopums vides saglabāšanas un uzturēšanas nodrošināšanai, kā arī iekļauta ar vides tiesībām saistītu atsevišķu (3) precedentu uzskaite un analīze Latvijā. Darbā izklāstīta vides tiesību evolūcija, tiesību aktu sistēmas izveide Latvijā, Rietumu tiesību sistēmas lokā esošo tiesību loku salīdzināšana, kā arī ieskatam sniegts piemērs, kā vides tiesības tiek aktualizētas un pieņemtas citās pasaulē ekonomiski augošās un strauji attīstošās sistēmās – ASV un Ķīnā.",0
323,Šarlotes ezera ekoloģiskā kvalitāte,"Bakalaura darba “Šarlotes ezera ekoloģiskā kvalitāte” mērķis ir raksturot Šarlotes ezera kvalitāti un tās uzlabošanas iespējas. Pētījuma objekts ir Šarlotes ezers, kurš atrodas Latgalē, Ilūkstes novada Šederes pagastā.  Bakalaura darba teorētiskais pamatojums balstās uz zinātniskās literatūras analīzi par ezeriem, dabas ūdens sastāvu un to ietekmējošajiem faktoriem, piesārņojuma veidiem un avotiem, eitrofikācijas procesu, ezeru rekultivāciju, kā arī par Šarlotes ezeru un tā sateces baseinu.  Bakalaura  darba pētījuma praktiskajā daļā tika veikti lauka darbi Šarlotes ezerā gada griezumā, veicot ūdens un sedimentu paraugu ievākšanu un citu in-situ parametru noteikšanu. Ezera ūdenim tika noteikta hlorofila-a koncentrācija vasarā, ūdens caurredzamība, pH, izškīdušais skābeklis, elektrovadītspēja, kā arī laboratorijā tika veiktas hidrokīmiskas analīzes: krāsainības, nitrātjonu, nitrītjonu, amonija jonu un fosfātjonu noteikšanai, bet sedimentu paraugiem tika veikta tehniskā analīze un metālu analīze, kas ir kvalitāti raksturojošie parametri.",0
324,Limbažu Dūņezera vides kvalitāte,"Limbažu Dūņezers atrodas īpaši aizsargājamā dabas teritorijā – Ziemeļvidzemes biosfēras rezervāta dabas lieguma “Dūņezers” zonā, biosfēras rezervāta ainavu aizsardzības zonas teritorijā un tā ir arī Natura 2000 teritorija. Neskatoties uz to, ezers ir pakļauts būtiskam punktveida piesārņojuma avotam – Limbažu notekūdeņu attīrīšanas iekārtām, un pēc Ministru Kabineta noteikumiem Nr. 418 ir iekļauts riska ūdensobjektu sarakstā. Bakalaura darba mērķis ir veikt ezera fizikāli ķīmiskās analīzes, analizēt iepriekš veiktu monitoringu datus un literatūru, lai saprastu ezerā notiekošos procesus, kuri ietekmē biogēno elementu apriti tajā, papildus ņemot vērā emitēto notekūdeņu apjomu un raksturu.",0
325,Ventas upju baseina apgabala upju hidromorfoloģiskais novērtējums,"Bakalaura darba ietvaros tiek izvērtēta Cieceres, Ēdas un Vankas upju hidromorfoloģiskā kvalitāte, nokartētas upju hidromorfoloģiskās vienības (biotopi), kā arī tiek aprēķināta biotopu atbilstība izvēlētajām zivju sugām. Tika apsekotas sekojošas upes: Ciecere lejpus HES (hidroelektrostacija) kaskādes, Vanka lejpus Ēdoles HES un Ēda (Šķēde) lejpus Šķēdes dzirnavu HES. Pētījums veikts, lai efektīvi pielāgotu ekoloģiskā caurplūduma aprēķināšanas metodiku un MesoHABSIM modeli Latvijas apstākļiem, kas līdz šim nav darīts. Darba mērķis ir novērtēt mazo HES darbības ietekmi uz upju ekosistēmām Ventas upju baseina apgabalā. Upju kartēšana, hidromorfoloģisko un hidroloģisko datu ievākšana notika 2017. gada jūlijā, augustā, septembrī un oktobrī.  Bakalaura darbā ir 45 lappuses un tas sastāv no 3 nodaļām. Darbā ievietoti 22 attēli un 5 tabulas.",0
326,Latvijas kvartāra smilšaino nogulumu analīze izmantojot Proktora metodi,"Bakalaura darba mērķis ir analizēt smilšaino grunšu optimālo mitruma daudzumu, pie kura grunts ir maksimāli sablīvējama. Galvenais mērķis ir noskaidrot cik prognozējams ir optimālais mitruma daudzums pie kura var maksimāli sablīvēt grunti, zinot tās granulometrisko sastāvu un šķirotību.  Pētījumā iegūtie rezultāti liecina, ka smilšaino grunšu sablīvēšanās spējas ietekmē grunts smalko daļiņu (māla un aleirīta), kā arī grants piejaukum. Ir vērojama likumsakarība starp granulometriski rupjgraudaināku materiālu un zemāku optimālā mitruma pakāpi, pie kura grunts iegūst maksimālo blīvumu. Turklāt ir vērojama likumsakarība, ka rupjgraudainākam materiālam piemīt augstākas maksimālā blīvuma vērtības kā smalkgraudainiem materiāliem.",0
327,"Ilggadīgās izmaiņas Randu pļavu stiebrmušu Diptera, Chloropidae cenozēs uz vides faktoru svārstību fona","Bakalaura darbā analizētas ilgtermiņa izmaiņas Randu pļavu stiebrmušu cenozēs uz meteoroloģisko un antropogēno faktoru fona 14 gadu laikā no 1996. – 2009. gadam. Darba mērķa sasniegšanai izvirzītie uzdevumi ir pētīt šo kukaiņu skaita un sugu bagātības izmaiņas uz dabisko, tostarp arī meteoroloģisko faktoru, un ar apsaimniekošanu saistīto antropogēno faktoru mijiedarbības fona. Darbā tika izmantots Latvijas Nacionālā ilgtermiņa ekoloģiskā tīkla pētījumu programmas ietvaros iegūtais datu materiāls no LU Bioloģijas institūta datu bāzes. Randu pļavu pastāvīgajos parauglaukumos kopā konstatētas 84 stiebrmušu sugas no 27 ģintīm. Pētījuma periodā stiebrmušu sugu bagātībai un gada nokrišņu summai ir vērojama tendence pieaugt.",0
328,Eiropas Savienības aizsargājamo upju biotopu un ūdens ekoloģiskās kvalitātes noteikšana: Ventas baseina piemērs,"Kāle M. 2018. Eiropas Savienības aizsargājamo upju biotopu un ūdens ekoloģiskās kvalitātes noteikšana: Ventas baseina piemērs. Bakalaura darbs. Rīga, Latvijas Universitāte, 45 lpp.  Bakalaura darba mērķis ir noskaidrot Eiropas Savienības aizsargājamo upju biotopu ekoloģisko kvalitāti pēc sastopamo makrofītu sugu sastāva Ventas baseina mazajās un vidēji lielajās upēs. Darbā veikta ES aizsargājamo upju biotopu noteikšana un makrofītu sugu pētījumi ekoloģiskās kvalitātes indeksa aprēķināšanai, apsekojot 10 Ventas baseina vidēji lielās un mazās upes.  Pētījuma rezultāti liecina, ka visi apsekotie upju posmi atbilst ES aizsargājamam upju biotopam 3260 “Upju straujteces un dabiski upju posmi” un Ventas baseina mazo un vidēji lielo upju ekoloģiskā kvalitāte atbilst vidējai, labai vai izcilai.",0
329,Augšņu daudzveidîba un to ietekmējošie faktori Vidzemes augstienes morēnas paugurainē,"Bakalaura darba mērķis ir novērtēt augšņu īpašību izmaiņas morēnu paugurainē un izstrādāt priekšlikumus augšņu kartēšanas metodoloģijai atbilstoši Latvijas un starptautiskajai FAO WRB augšņu klasifikācijai.  Bakalaura darbā atspoguļota jauna informācija par augšņu morfoloģiskajām, ķīmiskajām un fizikāli ķīmiskajām īpašībām morēnas pauguraines katēnā, kā arī analizēta augšņu īpašību maiņa augsnes katēnā.  Lielu daļu Latvijas teritorijas aizņem paugurains reljefs, kur novērojama strauja augšņu īpašību maiņa. Dažādos novietojumos mainās vairāki vides faktori, to skaitā gruntsūdens līmenis, mikroklimats, veģetācija un citi faktori, kas kopumā ietekmē augsnes fizikāli ķīmiskās un ķīmiskās īpašības. Pētītajā morēnas paugurainē tika konstatēta liela augšņu daudzveidība, kas izriet no vairāku faktoru savstarpējas mijiedarbības. Iegūto rezultātu analīze norāda uz izteiktu granulometriskā sastāva un mitruma režīma ietekmi uz augšņu īpašību maiņu morēnas pauguraines katēnā. Pētījuma rezultāti parāda augšņu kartēšanas problēmas, kuras nepieciešams atrisināt, lai uzlabotu dažādu ar vides aizsardzību saistītu jautājumu risinājumus.",0
330,Sociālie priekšnosacījumi Latvijas mazo pilsētu attīstībai: Iecavas piemērs,"Maģistra darba „Sociālie priekšnosacījumi Latvijas mazo pilsētu attīstībai: Iecavas piemērs” mērķis ir noskaidrot, kādi ir mazas pilsētas attīstības sociālie priekšnosacījumi un to nozīme vietas attīstībā. Darbā autors apskata literatūru par sociālo plānošanu un tās aspektiem, tiek veikts teritorijas raksturojums, lai noskaidrotu pilsētas sociālās attīstības priekšnosacījumus, veiktas padziļinātas intervijas ar pašvaldības pārstāvjiem. Darba rezultāts – Iecavas sociālo attīstības priekšnosacījumu novērtējums un teritorijas nākotnes attīstības iespējas, balstoties uz tiem. Maģistra darbs sastāv no 5 nodaļām un 17 apakšnodaļām, informāciju papildina 23 attēli un 4 pielikumi. Maģistra darba apjoms ir 65 lappuses.",0
331,Nodarbinātības iespējas Latvijas Universitātes vides zinātņu studiju absolventiem,"Bakalaura darbā “Nodarbinātības iespējas Latvijas Universitātes vides zinātņu studiju absolventiem” analizētas Latvijas Universitātes Ģeogrāfijas un Zemes zinātņu fakultātes Vides zinātnes bakalaura un maģistra studiju programmās piedāvātās studijas salīdzinājumā ar citu universitāšu piedāvājumu, papildus izvērtējot nepieciešamās zināšanas, prasmes un kompetences vides jomas speciālistiem atbilstoši Latvijā noteiktajiem profesiju standartiem. Vides zinātnes, kā starpdisciplināras un daudzveidīgas zinātnes izvērtējums, tai skaitā eošās un potenciālās darba tirgus prasības, sniegtas balstoties uz absolventu aptauju – anketēšanu, kura veikta interneta vidē.",0
332,"Smago metālu, nitrātu un NOP saturs Pleurozium schreberi sūnās Latvijā","Bakalaura darba tēma: smago metālu, slapekļa un NOP saturs Pleurozium schreberi sūnās Latvijā. Darba mērķis ir noskaidrot atmosfēras piesārņojuma (smago metālu, slāpekļa un NOP) telpisko izplatību un temporālās izmaiņas Latvijā, izmantojot Pleurozium schreberi sūnās. Pētījumā bioindikācijas monitoringa ietvaros kartēts smago metālu un slāpekļa saturs Pleurozium schreberi sūnās visā Latvijas teritorijā. Pētījums ir iepriekšējo gadu (1990, 1995, 2000, 2005)  veikto smago metālu depozīcijas monitoriga turpinājums. Pētījumā konstatēts, ka augstākais piesarņojums ar smagajiem metāliem ir Latvijas rietumu daļā Liepājas apkārtnē, Lietuvas pierobežā un Daugavpils apkārtnē. Piesārņojums būtiski ir samazinājies Rīgas apkārtnē. Atslēgas vārdi: piesāņojuma avoti, pārrobežu pārnese, telpiskā izkliede, temporālā analīze",0
333,CITES konvencijas noteikumu pārkāpumu izpēte starptautiskajā lidostā “Rīga”,"Maģistra darba mērķis ir izanalizēt CITES konvencijas pārkāpumus starptautiskajā lidostā „Rīga” un visā Latvijas teritorijā, to cēloņus, izstrādāt ieteikumus un risinājumus šo pārkāpumu  novēršanai.    Darbā analizēti autores veikto aptauju rezultāti, intervējot ielidojošos pasažierus starptautiskajā lidostā „Rīga” no Eiropas Savienības un trešajām valstīm par attieksmi pret CITES konvenciju, noskaidrojot informētības līmeni un informācijas avotus. Izanalizēta CITES konvencijas pārkāpumu skaita dinamika  lidostā „Rīga” periodā no 2011.-2015.gadam.   Maģistra darbs sastāv no 66 lapaspusēm. Darbs satur 23 attēlus, 3 tabulas, 54 izmantotos literatūras avotus un 1 pielikumu.",0
334,Vēlā devona akantodes Ketleru svītas Varkaļu ridas smilšakmeņos,"Mačute S. 2017. Vēlā devona akantodes Ketleru svītas Varkaļu ridas smilšakmeņos. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte. 67. lpp. Bakalaura darbā ir pētīti augšdevona, Famenas stāva Ketleru svītas Varkaļu ridas nogulumi un akantožu makroskopiskās un mikroskopiskās fosīlijas. Lauka darbi tika veikti 2016. gada jūlijā-augustā ģeoloģiski ģeomorfoloģiskā dabas pieminekļa „Ketleru atsegums” teritorijā. Sastādīts un aprakstīts ģeoloģiskais griezums, ievākti smilšakmens un fosīliju paraugi. Veikta smilšaino nogulumu detalizēta granulometriskā analīze. Izmantojot paleontoloģisko un sedimentoloģisko pētījumu rezultātus, tika noskaidroti smilšakmens veidošanās apstākļi un akantožu izplatība, daudzveidība un taksonomiskā piederība. Katrā analizētajā smilšakmeņu paraugā konstatētas akantožu zvīņas, kas īpaši bagātīgi sastopamas vidējgraudainā smilšakmens slānī. Raksturota akantožu zvīņu un dzelkšņu morfoloģiskā un histoloģiskā uzbūve. Kopumā atrastas vismaz trīs sugu pārstāvju zvīņas, no kurām divas, iespējams, pieder jaunām akantožu ģintīm, kā arī pirmo reizi atzīmēti divi dažādi dzelkšņu veidi.",0
335,Rīgas apkaimju pagalmu labiekārtojuma piemērotība senioriem: Juglas un Ķengaraga piemēri,"Bakalaura darbā aplūkota tēma “Rīgas apkaimju pagalmu labiekārtojuma piemērotība senioriem: Juglas un Ķengaraga piemēri“. Bakalaura darba mērķis ir noskaidrot un analizēt Rīgas pilsētas Juglas un Ķengaraga apkaimju pagalmu labiekārtojumu, atbilstoši senioru vajadzībām. Mērķa sasniegšanai izvirzīti noteikti uzdevumi: raksturot publiskās telpas, vides kvalitātes, labiekārtojuma un senioru jēdzienu teorētiskās nostādnes; apskatīt un analizēt līdzvērtīgus pētījumus starptautiskā un lokālā mērogā; raksturot pētījumā ietvertās Rīgas apkaimes, analizējot tām saistošo iestāžu izdoto dokumentūru; izvērst un īstenot pētījumu, izmantojot kvantitatīvās un kvalitatīvās pētniecības metodes - lauka apstākļos, veicot novērojumu, anketēšanu un intervijas, un kamerāli - izgatavot kartogrāfiskos materiālus, kā arī veikt datu analīzi. Pētījuma noslēguma daļā ir apkopoti un izvērtēti rezultāti, atbilstoši senioru sociālās grupas vajadzībām. Bakalaura darbs sastāv no četrām nodaļām, vienpadsmit apakšnodaļām, 51 lappusēm un trīs pielikumiem.   Atslēgvārdi: Rīgas apkaimes, publiskā telpa, vides kvalitāte, labiekārtojums, seniori, Jugla, Ķengarags",0
336,Augsnes faktoru nozīme zālāju ekosistēmu pakalpojumu nodrošināšanā Vidzemē,"Augsnes īpašības ietekmē zālāju kvalitāti un to ilgtspējīgu apsaimniekošanu, kā arī arvien nozīmīgs kļūst jautājums par ekosistēmu pakalpojumiem, kas ir atkarīgi no augsnes īpašībām. Turklāt kopš pagājušā gadsimta otrās puses Eiropā un arī Latvijā ir vērojama strauja zālāju platību samazināšanās, tajā skaitā arī Vidzemes augstienē, tadēļ ļoti būtiski ir noskaidrot augšņu faktoru nozīmi un augsnes indikatorus, kas nodrošina zālāju ekosistēmu pakalpojumus. Maģistra darba mērķis ir noskaidrot zālāju ekosistēmu izplatības un to pakalpojumu sakarības ar augsnes faktoriem un augsnes īpašībām Vidzemes centrālajā daļā. Pētījumā apkopota literatūra par zālāju ekosistēmu pakalpojumu raksturojumu, nodrošinājumu un to ietekmējošiem faktoriem, kā arī augsnes indikatoriem zālāju ekosistēmu pakalpojumu nodrošināšanā. Pētījuma rezultāti parādīja, ka nozīmīgi augsnes faktori, kas ietekmē zālāju apsaimniekošanas, t.sk. ES atbalsta maksājumiem pieteikto platību telpisko izplatību un diferenciāciju ir augsnes kontūru platība, ko ietekmē zemes kvalitatīvā vērtība, mitruma apstākļi, kā arī augsnes granulometriskā sastāva grupas, kas savukārt nosaka augsnes ķīmiskās īpašības un zālāju ekosistēmu regulējošos pakalpojumus.",0
337,Velotransporta pārvaldības attīstība Valmieras pašvaldībā,"Autora maģistra darba pētāmais objekts ir velotransporta attīstības pārvaldība Valmieras pilsētas pašvaldībā.  Velobraucēju satiksme ir viena no straujāk augošajām transportlīdzekļu alternatīvām  Latvijā, tai skaitā arī Valmieras pilsētā. Straujā velosipēdu izmantošana Valmieras pilsētā izceļ pilsētas infrastruktūras nepilnības, neapmierinot gan dažādo transporta līdzekļu, gan gājēju vajadzības un vēlmes. Lai attiecīgās problēmas tiktu risinātas, ir jāattīsta pilsētas transporta sistēma kopumā un jāveicina integrācijas process starp iesaistītajām pusēm, uzlabojot kopēju transporta organizāciju no infrastruktūras attīstīšanas, satiksmes drošības viedokļa, tādējādi veicinot Valmieras iedzīvotāju mobilitāti. Darbā tiek pielietots gan kvantitatīvo, gan kvalitatīvo pētījumu metožu komplekts: tiek analizēti dokumenti un studēta akadēmiskā literatūra velotransporta plānošanā un nodrošināšanā, autors veic novērojumu dabā, izmantojot foto dokumentācijas metodi un papildus tiek veikta iedzīvotāju anketēšana. Pirmās trīs metodes kas ir kā pamats, lai pētījumu varētu turpināt ar padziļinātajām, daļēji strukturētajām intervijām ar atvērtajiem jautājumiem. Maģistra darba ietvaros, izanalizējot dokumentus, akadēmisko literatūru un esošo situāciju galveno pārvaldības instrumentu grupām, tika izstrādāti priekšlikumi pilnvērtīgākai velotransporta attīstībai Valmieras pilsētas pašvaldībā. Maģistra darbs ir uzrakstīts latviešu valodā un sastāv no 86 lapas pusēm, kā arī 2 pielikumiem.  Atslēgvārdi: velotransports, veloinfrastruktūra, plānošana, attīstība, pārvaldība, komunikācija, politika, mobilitāte",0
338,"Veģetācijas attīstības dinamikas analīze, izmantojot normalizēto veģetācijas indeksu","Maģistra darba tēma ir veģetācijas attīstības dinamikas analīze, izmantojot normalizēto veģetācijas indeksu. Darbā tiek apskatīta normalizētā veģetācijas indeksa (NDVI) nozīme zemes seguma pētījumos. Maģistra darbā analizēti dati par 2014. un 2015. gada pavasara sezonas kviešu veģetācijas atttīstību. Tiek raksturota veģetācijas attīstības dinamika, kas izteikta NDVI indeksa vērtībās, kā arī analizēta meteoroloģisko rādītāju (vidējā gaisa temperatūra un saules spīdēšanas ilgums) ietekme uz veģetācijas attīstību. Pierādīts, ka vidējai gaisa temperatūrai ir būtiska ietekme uz 2014. un 2015. gada veģetācijas attīstību, savukārt saules spīdēšanas ilguma nozīmīga ietekme konstatēta tikai 2014. gada veģetācijas periodu.",0
339,Augsnes faktoru ietekme uz zemes izmantošanas struktūru Gailīšu un Īslīces pagastos,"Pēdējo desmitgažu laikā, zemes lietošanas veidu un zemes segumu izmaiņas pasaulē ir kļuvušas par vienām no aktuālākajām pētījuma tēmām sabiedrībā, īpaši saistībā ar ilgstpējības jautājumu. Zemes izmantošanas struktūrai un zemes lietošanas veidiem raksturīgs mainīgums gan telpiskā, gan temporālā aspektā. To galvenokārt nosaka antropogēnie faktori, t.sk. sociālie, ekonomiskie un politiskie, savukārt biofizikālajiem faktoriem, t.sk. augsnes faktoram ir būtiska nozīme augstāk minēto antropogēno faktoru noteikšanā. Pētījuma mērķis ir noskaidrot augsnes faktoru nozīmi zemes izmantošanas struktūras telpiskajā diferenciācijā Gailīšu un Īslīces pagastos. Pētījuma rezultāti pierāda, ka augsnes faktoriem (augsnes klasei, tipam, granulometriskā sastāva grupai un zemes kvalitatīvai vērtībai) ir būtiska loma zemes izmantošanas struktūras telpiskajā diferenciācijā pētāmajos pagastos. Lielākas kontūru platības raksturīgas tieši auglīgām augsnēm ar augstu zemes kvalitatīvo vērtību.",0
340,Ģeoloģisko procesu raksturs Praulienas pauguraines ziemeļrietumu daļā holocēnā,"Gorodko L., 2017. „Ģeoloģisko procesu raksturs Praulienas pauguraines ziemeļrietumu daļā holocēnā”. Maģistra darbs, Rīga, Latvijas Universitāte, Ģeogrāfijas un Zemes zinātņu fakultāte, Ģeoloģijas nodaļa. Praulienas pauguraine ir viena no Aronas paugurlīdzenumā ģeoloģiski sarežģītākajām teritorijām ar visnotaļ ar artikulētu reljefu. Maģistra darbā pētīta Praulienas pauguraines ziemeļrietumu daļas reljefa ietekme uz holocēna  nogulumu raksturu, ezeru aizaugšanu un purvu veidošanos. Pētījuma ietvaros tika veikti lauka darbi, tai skaitā ģeoloģiskā urbšana un zondēšana, kā arī nogulumu karsēšanas zudumu, sporu–putekšņu, kūdras botāniskā sastāva un augu makroskopisko atlieku analīzes un to interpretācija. Augu makroskopisko atlieku un botāniskā sastāva analīzes un to interpretācija. Pētījumā veikto analīžu rezultāti norāda uz to ka Praulienas pauguraines ziemeļrietumu daļā plašie ledāja kušanas ūdeņu ezeri starppauguru ieplakās, ūdens līmenim pazeminoties, holocēna sākumā sadalījās atsevišķos ezeros un seklākie no tiem pakāpeniski aizauga un izveidojās purvi. Ezeru aizaugšanas un purvu veidošanās process turpinās arī mūsdienās. Maģistra darbs satur X lappuses, 15 attēlus, 4 tabulas un 4 pielikumus.",0
341,Elektrovilcienu radīto cieto daļiņu emisiju gaisā novērtējums Rīgas centrā,"Dažāda ķīmiskā un frakcionārā sastāva daļiņas atmosfērā tiek uzskatītas par vienu no bīstamākajiem atmosfēras piesārņojuma veidiem, tās rada pat lielāku apdraudējumu cilvēku veselībai nekā siltumnīcu efekta gāzes, savukārt ietekme izpaužas kā paaugstināts elpošanas un asinsrites sistēmas saslimšanas risks.  Viens no būtiskākiem cieto daļiņu piesārņojuma avotiem ir satiksme, un gandrīz visu kopējo sauszemes transporta radīto emisiju daudzumu veido ritošā daļa, bremzes, riteņi un ceļa virsma. Piesārņojuma līmeni ietekmējošie faktori ir vairāki - avota darbības dinamika, tehniskais un ceļa seguma stāvoklis, meteoroloģiskie parametri u.c. Diemžēl elektrovilcienu radītais cieto daļiņu piesārņojums līdz šim Latvijā nav pētīts. Maģistra darbā “Elektrovilcienu radīto cieto daļiņu emisiju gaisā novērtējums Rīgas centrā” pētīts elektrovilcienu radītais daļiņu piesārņojums vilcieniem uzsākot kustību, stāvot un bremzējot; pētījuma ietvaros veikta daļiņu skaitīšana vairākos kanālos divās monitoringa vietās - Rīgā, Kurbada ielā 2 un Jura Alunāna ielā 2.",0
342,Lielā Kangaru purva veidošanās un kūdras uzkrāšanās apstākļu izmaiņu raksturojums,"Siliņa I., 2017. „Lielā Kangaru purva veidošanās un kūdras uzkrāšanās apstākļu izmaiņu raksturojums”. Maģistra darbs, Rīga, Latvijas Universitāte, Ģeogrāfijas un Zemes zinātņu fakultāte, Ģeoloģijas nodaļa. Lielais Kangaru purvs, ir viens no lielākajiem Ropažu līdzenuma purviem, kas izveidojies pazeminājumā starp osiem. Līdz šim veikto pētījumu rezultāti nesatur detālu informāciju un nedod iespēju rekonstruēt purva attīstības gaitu, tādēļ maģistra darba mērķis bija noskaidrot Lielā Kangaru purva veidošanās apstākļus un paleovides izmaiņas. Pētījuma ietvaros veiktas sporu-putekšņu analīzes, kūdras nogulumu botāniskā sastāva un kūdras sadalīšanās pakāpes noteikšana. Veicot iegūto rezultātu analīzi, secināts, ka purva attīstības gaitā iespējams izšķirt vairākas siltākas un vēsākas klimata epizodes. Sastādītas sporu–putekšņu diagrammas, kas interpretētas un salīdzinātas ar iepriekšējo pētījumu datiem un reģionālajām putekšņu diagrammām. Rezultātu interpretācija ļauj secināt, ka Lielā Kangaru purva nogulumu uzkrāšanās sākumu var nosacīti datēt ar boreālo laiku (BO1). Pēc nogulumu botāniskā sastāva un kūdras sadalīšanās pakāpes noteikšanas, iespējams izdalīt trīs purva attīstības posmus. Šobrīd purvs ir izveidojies par augstā tipa purvu.",0
343,Piekrastes integrētās pārvaldības attīstība: Liepājas piemērs,"Mаģistrа dаrbа nosаukums ir ,,Piekrаstes integrētās pārvаldībаs аttīstībа Lаtvijā: Liepājas piemērs”.  Mаģistrа dаrbа mērķis ir izzināt integrētās pārvаldībаs аttīstību Kurzemes lielākаjās pаšvаldībās un konkrēti Liepājas pilsētā, un izstrādāt priekšnosacījumu kopumu integrētās piekrastes pārvaldības attīstībai Latvijas piekrastes pašvaldībās. Maģistra darbā ir veikta literatūras analīze par piekrаstes ilgtspējīgаs pārvаldībаs un аttīstībаs konceptu t.sk. pārvaldības ietvаru, lаbās prаkses piemēriem integrētаjā piekrаstes pārvаldībā Eiropā, pasaulē un  Lаtvijаs pаšvаldībās. Maģistra darbā lietota pētījuma metodoloģija, kura sevī ietver gadījuma izpētes analīzi (no angļu val. – case study research) Liepājas pilsētā, kā arī salīdzinošos nolūkos Ventspils pilsētā, Dundagas un Pāvilostas pašvaldībās. Tā sevī ietver dokumentu analīzi, daļēji strukturētas intervijas ar mērķgrupu pārstāvjiem un novērojumus.  Rezultātā autors izstrādā priekšnosacījumus integrētās piekrastes pārvaldības attīstībai Latvijas piekrastes pašvaldībās. Dаrbā ir 5 nodаļаs, kаs ietver 97 lаpаspuses. Mаģistrа dаrbs sаtur uzskаtes mаteriālus: 8 аttēlus un 9 tаbulаs. Dаrbа izstrādē izmаntoti 63 literаtūrаs аvoti.  Аtslēgvārdi: piekrаstes pārvаldībа, vides pārvaldība, integrētа piekrastes pārvаldība, pārvaldības instrumenti, ilgtspējīga attīstība.",0
344,Augšdevona ūdens horizontu apūdeņotību raksturojošie parametri un to savstarpējā saistība Latvijas teritorijā,"Maģistra darba “Augšdevona ūdens horizontu apūdeņojošie parametri un to saistība Latvijas teritorijā” galvenais mērķis ir, izmantojot pieejamos urbumu datus, atrast sakarības starp augšdevona ūdens horizontu apūdeņotību raksturojošiem parametriem – caurplūdes koeficientu T un īpatnējo debitu q. Izpildot izvirzītos uzdevumus secināts, ka pastāv sakarības starp ūdens horizontu apūdeņotību raksturojošām q un T vērtībām, bet šīs sakarības ticamību būtiski ietekmē ūdens horizontu veidojošie nogulumi, galvenokārt, to viendabīgums. Nav konstatēts kāds izteikts parametrs ar ļoti būtisku ietekmi - vairāku faktoru mijiedarbība raksturo apūdeņotību Latvijā.",0
345,Iedzīvotāju ģeogrāfiskā mobilitāte Pierīgas reģionā: Baložu piemērs,"Iedzīvotāju ģeogrāfiskās mobilitātes process ir cieši saistīts ar dažādu teritoriju apdzīvojuma struktūru,  to pievilcību un attīstības līmeni. Dažādi politiski, sociāli un ekonomiski procesi veicina ģeogrāfiskās mobilitātes attīstību, kas izpaužas dažādu migrācijas formu veidā. Bakalaura darbā ,,Iedzīvotāju ģeogrāfiskā mobilitāte Pierīgas reģionā: Baložu piemērs” galvenokārt tiek izvērtēti iekšzemes migrācijas un svārstmigrācijas procesi Rīgas aglomerācijā esošajā un galvaspilsētai tuvu esošajā Ķekavas novada Baložu pilsētā. Bakalaura darba izpētes teritorija izvēlēta, jo Baložiem, kā vienai Pierīgas reģionā esošajām pilsētām, raksturīga paaugstināta ģeogrāfiskās mobilitātes intensitāte, kas veicina iedzīvotāju skaita pieaugumu, iedzīvotāju sastāva krasas izmaiņas, kā arī apdzīvojuma telpiskās izmaiņas.  Bakalaura darba mērķis ir izvērtēt migrācijas procesus Pierīgas reģionā, analizējot Baložu piemēru. Lai raksturotu migrācijas procesus Baložu pilsētā, tika veikta anketēšana un iegūto datu apstrāde un analīze, kā arī izmantoti plašs statistikas datu un literatūras avotu klāsts par iedzīvotāju mobilitāti Pierīgā. Bakalaura darbs sastāv no 5 nodaļām, secinājumiem, izmantotās literatūras saraksta un pielikuma. Pirmajā nodaļā raksturota iedzīvotāju ģeogrāfiskā mobilitāte un tās formas. Otrajā nodaļā aprakstīta iedzīvotāju ģeogrāfiskā mobilitāte, kā suburbanizāciju raksturojošs process. Trešajā nodaļā atrodams datu un metožu izklāsts. Ceturtā nodaļā sevī ietver Baložu pilsētas raksturojumu. Savukārt 5. nodaļā tiek raksturota iedzīvotāju ģeogrāfiskā mobilitāte Baložu pilsētā – galvenās iekšzemes migrācijas un svārstmigrācijas iezīmes, kas raksturīgas šai teritorijai. Atslēgas vārdi: iekšzemes migrācija, svārstmigrācija, Pierīga, Rīgas aglomerācija, suburbanizācija.",0
346,Arhitektūras pieminekļu individuālo aizsardzības zonu noteikšanas metodiskās vadlīnijas,". Kultūras mantojuma, t.sk. arhitektūras pieminekļu, aizsardzība tradicionāli ir svarīgs aspekts izvērtējot un nosakot teritorijas attīstības iespējas un izmantošanas noteikumus, kuri tiek noteikti vietējo pašvaldību teritorijas plānošanas dokumentos. Latvijas pašvaldības reti uzņemas arhitektūras pieminekļu individuālo aizsardzības zonu projektu izstrādes iniciatīvu un izmanto iespēju teritorijas plānojumos attēlot vispārīgas arhitektūras pieminekļu aizsardzības zonas.  Maģistra darba mērķis ir izstrādāt metodiskās vadlīnijas konkrēta kultūras pieminekļu veida – arhitektūras pieminekļu – individuālo aizsardzības zonu noteikšanai. Maģistra darbā tiek aprakstīti kultūras pieminekļi un to aizsardzība, apskatīta kultūras pieminekļu aizsardzības saistība ar teritorijas plānošanu, ieskaitot Skotijas un Latvijas praksi šinī jomā. Padziļināti izvērtēti Vidzemes reģiona vietējo pašvaldību teritorijas plānojumi.  Maģistra darbs sastāv no ievada, sešām nodaļām un secinājumiem, izmantotās literatūras saraksta un pielikumiem. Darba pamatteksts izklāstīts 60 lappusēs. Darbā iekļauti 22 attēls, 9 tabulas, 3 pielikumi. Literatūras sarakstā iekļautas 70 vienības.",0
347,Podzolēšanās procesa raksturojums bijušajās lauksaimniecībā izmantojamās zemēs Zvārdes apkārtnē,"Podzolēšanās procesa rezultātā samazinās augsnes auglīgums un notiek augsnes degradācija mainoties augsnes ķīmiskām, fiziskām un morfoloģiskām īpašībām. Latvijā, pozolēšanās process ir viens no dominējošajiem augsnes veidošanās procesiem. Tādēļ, bakalaura darba mērķis ir noskaidrot podzolēšanās procesa attīstību un tās ietekmējošos faktorus bijušajās lauksaimniecībā izmantojamās zemēs.  Darbā apkopota informācija par podzolēšanās procesu, dzelzs un alumīnija lomu augsnē, kā arī par šo ķīmisko elementu savienojumu veidiem, kas podzolēšanās procesa ietekmē migrē augsnes horizontos.  Rezultāti parāda, ka podzolēšanas process tiešā veidā ietekmē augsnes ķīmiskās un morfoloģiskās izmaiņas, kas savukārt ir atkarīgas no augsnes fizikālajām īpašībām un būtiska nozīme šajā gadījumā ir augsnes cilmiezim, augsnes granulometriskajam sastāvam un dominējošai veģetācijai. Kopumā var secināt, ka amorfie Fe un Al savienojumi jau 70 gadu laikā pēc apmežošanās ir izskaloti dziļāk no augsnes virskārtas, bet pilnīga ieskalošanās B horizontā notiek ne ātrāk kā pēc 120 gadiem. Savukārt kristāliskie Fe un Al savienojumi kļūst mobili meža zemēs, kuras ir vecākas par 121 gadu.  Atslēgvārdi: augsne, ķīmiskās īpašības, morfoloģija, morēnas nogulumi",0
348,Meža cūku rakumu un to nolīdzināšanas ietekme uz sauso zālāju augu sugu daudzveidību,"Bakalaura darba “Meža cūku rakumu un to nolīdzināšanas ietekme uz sauso zālāju augu sugu daudzveidību” mērķis ir noskaidrot meža cūku radīto velēnas traucējumu ietekmi uz sauso zālāju augu sugu daudzveidību zālājā atjaunošanas gaitā. Pētījums veikts balstoties uz 4 gadu augu sugu uzskaites datiem periodā no 2013. līdz 2016. gadam. Darbā apkopota informācija par dažādiem zālāju ekoloģiskiem traucējumiem, meža cūku nodarītajiem postījumiem, veikta sugu uzskaites analīze, analizēta sugu daudzveidības un veģetācijas izmaiņas, kā arī skaidrota meža cūku rakumu ietekme uz sugu daudzveidību Rindas ielejā. Rezultāti liecina, ka meža cūku rakumi negatīvi neietekmē augu sugu daudzveidību zālāja atjaunošanas gaitā, bet būtiski mainās veģetācijas sastāvs 4 gadu laikā starp meža cūkām pieejamiem un nepieejamiem laukumiem. Atslēgas vārdi: dabisks zālājs, meža cūkas (Sus scrofa), rakumi, sugu daudzveidība, veģetācija",0
349,Filtrācijas koeficienta noteikšanas metožu salīdzinājums smilts nogulumiem Garkalnes apkārtnē,"Bakalaura darbā “Filtrācijas koeficienta noteikšanas metožu salīdzinājums smilts nogulumiem Garkalnes apkārtnē” analizētas smilts nogulumu filtrācijas koeficienta vērtības, kas iegūtas ar dažādām metodēm – aprēķinot to pēc empīriskajiem vienādojumiem, nosakot to nogulumu paraugiem laboratorijas iekārtā, kā arī lauka apstākļos ar eksprestestiem (slug tests) un urbumu sūknēšanas testiem. Secināts, ka smalkgraudainas smilts nogulumiem piemērotākā ir eksprestestu metode, kā arī filtrācijas koeficienta noteikšana laboratorijas iekārtā kā netraucētas, tā traucētas struktūras nogulumiem sniedz vienlīdz reprezentatīvus rezultātus.  Bakalaura darbs sastāv no 100 lapaspusēm, 5 galvenajām nodaļām, secinājumiem un 4 pielikumiem. Darbā ievietoti 22 attēli un 11 tabulas.   Atslēgas vārdi: gruntsūdens nesējslānis, granulometriskais sastāvs; empīriskie vienādojumi, filtrācijas iekārta, atsūknēšanas testi, eksprestesti.",0
350,Telpiskie risinājumi Daugavpils vēsturiskā centra attīstībai,"Mūsdienu Eiropas valstīs pilsētu ilgtspējīgas attīstības principi norāda uz kultūrvēsturisku vērtību un vides attīstību dažādos virzienos – pilsētbūvnieciskajā, ekonomiskajā, sociālajā un vides dimensijā. Gan Latvijas, gan Daugavpils telpiskās attīstības plānošanā piemirsts būtisks aspekts – iedzīvotāju izpratne par vietu un iespēja līdzdarboties teritorijas atveseļošanā un attīstībā. Daugavpils vēsturiskais centrs ir raksturīgs piemērs kultūrvēsturiski vērtīgai, bet fiziski un sociāli panīkušai pilsētas apkaimei, bet kurā tas var kalpot par stimulu vietas atdzīvināšanai un attīstībai. Maģistra darbā tiek izstrādāti Daugavpils pilsētas vēsturiskā centra telpiskie attīstības risinājumi, un sniegti neformāli attīstības instrumenti to atjaunošanai un plānošanai. Maģistra darba teorijā un ārvalstu piemēros tiek meklēti kultūrvēsturisku teritoriju saglabāšanas, attīstības un plānošanas veidi, kā arī veikts pašreizējās situācijas raksturojums un analīze Daugavpils vēsturiskajam centram, ietverot vietas telpiskās uzbūves, kultūrvēsturisko vērtību un sociālā raksturojuma un plānošanas analīzi. Lai apzinātu Daugavpils vēsturiskā centra iedzīvotāju un teritorijas lietotāju izpratni par vietas kultūrvēsturiskajām vērtībām, nozīmi, attīstības iespējām un vajadzībām, gatavību iesaistīties vēsturiskā centra attīstības plānošanā, tika veikta aptauja. Izpētes rezultātā iegūtie secinājumi un informācija atspoguļojas Daugavpils vēsturiskā centra un tam piegulošo apkaimju telpiskās attīstības risinājumos, kas ietver vīziju un galvenos attīstības mērķus, definē iesaistītās puses, kā arī sniedz priekšlikumus telpiskai attīstībai un stratēģiskajai plānošanai un projektēšanai.",0
351,Trokšņa līmeņa novērtējums iekštelpās,"Bakalaura darba “Trokšņa līmeņa novērtējums iekštelpās” ietvaros veikti trokšņa līmeņa mērījumi daudzdzīvokļu māju dzīvojamās telpās dažādās Rīgas apkaimēs - Bolderājā, Vecrīgā un Maskavas forštatē. Novērtējums veikts izmantojot tiešo mērījumu metodi ar kalibrētu iekārtu PCE-322A. Iegūtie rezultāti apkopoti izvērtējot diennakts cikliskumu, mainību nedēļas laikā, ārējo faktoru ietekmi, kopā veiktas 8 mērījumu kampaņas.  Iegūtie rezultāti liecina par normatīviem atbilstošu akustiskā trokšņa līmeni dzīvojāmo ēku telpās, kas nozīmē, ka tiek nodrošināta cilvēku aizsardzība pret akustiskā trokšņa nelabvēlīgo iedarbību.",0
352,Talsu ezera organogēno nogulumu uzkrāšanās apstākļu izmaiņas holocenā,"Bakalaura darba mērķis bija noskaidrot paleoģeogrāfiskos apstākļus kādos uzkrājušies nogulumi Talsu ezera attīstības laikā holocēnā un šo apstākļu izmaiņas, analizējot ezera nogulumus. Talsu ezers atrodas subglaciālā iegultnē kopā ar Vilkmuižas ezeru, blakus arheoloģiski nozīmīgām vietām – Talsu pilskalnam, senajai kuršu mājvietai un Ugunskapiem Vilkmuižas ezerā.  Darba izstrādē apkopota informācija par Talsu ezera izcelsmi, reljefa ģeomorfoloģiju un rezultāti no ezera nogulumu apstrādes ar biostratigrāfiskajām un ģeofizikālajām metodēm.  Talsu ezers ir vecāks par 7000 gadiem, un savas pastāvēšanas laikā piedzīvojis vismaz 6 ūdens līmeņa izmaiņas, 3 klimata periodus un cilvēku apdzīvojumu tā apkārtnē jau no 10. gs. Bakalaura darbs satur 61 lapaspuses, 34 attēlus, 7 tabulas un 3 pielikumus.",0
353,Makšķerēšanas ietekme uz zivju resursiem Burtniekā,"Makšķerēšana mūsdienās tiek uzskatīta par dominējošo zivju krājumu izmantošanas veidu lielā daļā saldūdeņu biotopu un vairumā industrializēti attīstīto piekrastes teritoriju, tomēr trūkst informācijas un datu, lai aktivitāti pilnībā novērtētu (Arlinghaus et al., 2002; Coleman et al., 2004; Cooke et.al., 2004). Komerciālajā zvejā izņemto zivju apjomi parasti ir lielāki nekā rekreācijas makšķerēšanā, tomēr makšķerēšanā izņemtais kopējais zivju apjoms atsevišķās vietās var sasniegt vai pat pārsniegt komerciālās zvejas apjomu (Cooke a et al., 2006; Arlinghaus et al., 2007). Augstas izmantošanas un zivju sugu selektivitātes dēļ makšķerēšana var atstāt būtisku ietekmi uz ūdens ekosistēmām un ekspluatētajām zivju sugām, ietekmējot dzimstību, mirstību, kā arī sugu dinamiku (Aas, 2008). Latvijā praktiski pētījumi tieši par makšķerēšanas ietekmēm uz zivju resursiem iekšējos ūdeņos līdz šim nav veikti.  Maģistra darba mērķis ir novērtēt makšķernieku ietekmi uz zivju resursiem Burtnieka ezerā.  Burtnieka ezers kā pētījuma vieta izvēlēta, jo tas ir iecienīts makšķernieku galamērķis, kā arī vienlaikus ezerā tiek veikta rūpnieciskā nozveja. Maģistra darba pētījuma daļas ietvaros četru mēnešu garumā, izmantojot aptauju metodi (Creel survey), Burtnieka ezera centra kanālā veiktas 385 makšķernieku aptaujas, to ietvaros arī praktiski makšķernieku lomā paturēto zivju mērījumi.  Maģistra darba pētījums ietver vairākus rezultātus: 1) novērtēta makšķerēšanas slodze; 2) veikts salīdzinājums ar rūpnieciskās nozvejas datiem un atgriezto makšķerēšanas licenču datiem; 3) veikts vispārīgs Burtnieka ezera makšķernieku sabiedrības raksturojums; 4) sniegti ieteikumi par zivju resursu apsaimniekošanas iespējām Burtnieka ezerā.  Darba kopējais apjoms ir 60 lappuses. Literatūras saraksts ietver 40 publicētos darbus, 8 nepublicētos avotus un interneta adreses.",0
354,Dzelzceļa pasažieru pārvadājumu pieejamības ietekme uz iedzīvotāju skaita izmaiņām Rīgas apkārtnē,"Latvijas teritorijā laika posmā no 2010. – 2016. gadam pastāvīgo iedzīvotāju skaits samazinājies par 7,16 % (Centrālā statistikas pārvalde, 2016). Liekākās iedzīvotāju skaita samazināšanās tendences ir vērojamos pagastos, kas atrodas tālu no republikas nozīmes pilsētām, tāpēc šajās teritorijās nozīmīgākais iedzīvotāju skaita samazināšanās cēlonis ir migrācija uz lielākām pilsētām, kur ir augstāks ekonomiskais līmenis. Bakalaura darbā “Dzelzceļa pasažieru pārvadājumu pieejamības ietekme uz iedzīvotāju skaita izmaiņām Rīgas apkārtnē” tiek pētīts, cik būtiski regulāru dzelzceļa pasažieru pārvadājumu pieejamība ietekmē iedzīvotāju iesaistīšanos svārstmigrācijas procesos un iedzīvotāju skaita izmaiņas reģionos, kas atrodas 30 – 80 km attālumā no Rīgas. Darbā autors izmantojis dažādus Centrālās statistikas pārvaldes un Latvijas Valsts ceļu publiski pieejamos statistiskos rādītājus. Darbā tiek veikta pieejamās literatūras analīze, statistisko datu analīze un kartogrāfiskā materiāla izstrāde.",0
355,Ārtelpas gaismas piesārņojums Ogres pilsētā,"Maģistra darba  nosaukums ir “Ārtelpas gaismas piesārņojums Ogres pilsētā”. Darba mērķis ir novērtēt antropogēni radītā gaismas piesārņojuma līmeni un traucējumus Ogrē pilsētas ārtelpā.  Maģistra darbs sastāv no četrām nodaļām. Pirmajā nodaļā teorētiskais apskats, kurā  tiek apskatīti gaismas piesārņojuma veidi, avoti un ietekmes. Otrajā nodaļā aprakstīta pētījumā izvēlētā teritorija un izmantotas metodes. Trešā nodaļa ietver iegūto rezultātu aprakstu, mērījuma rezultātu analīzi un socioloģiskās aptaujas rezultātus. Ceturtā nodaļā tiek veikta pētījuma rezultātu analīze.   Darbs tiek papildināts ar 55 attēliem, 6 tabulām un 3 pielikumiem.",0
356,Augsnes faktora nozīme lauksaimniecības zemju apmežošanās procesā Pasienes pagastā,"Bakalaura darba pētījums ir veikts Latgales augstienes dienvidaustrummos, Pasienes pagastā, kur pēdējo 50 gadu laikā ir novērojams lauksaimniecībā izmantojamo zemju pamešana un aizaugšana ar mežu. Bakalaura darba pētījuma mērķis ir analizēt Pasienes pagasta lauksaimniecības platību aizaugšanā dominējošo kokaugu sugu saistību ar augsnes fizikālajām un ķīmiskajām īpašībām trūdvielu akumulācijas horizontā. Pētāmā teritorija ir 310 ha liels nogabals ar viegli vilņotu reljefu uz Mudavas pauguraines un Zilupes līdzenuma robežas. Pētījumā izmantoti veģetācijas apraksti un augšņu analīžu dati no 36 parauglaukumiem. Zemes izmantošanas maiņa pētīta, izmantojot aeroainas no 1954. līdz 2014. gadam. Pētījumā noskaidrots, ka teritorijā sastopamas smilšmāla un mālsmilts augsnes, kas ir ietekmējušas lauksaimniecības zemju aizaugšanu jeb zemes transformāciju, kā arī jaunā mežaudze ir atstājusi ietekmi uz augsnes īpašībām, dabiskā aizaugšana notikusi ar baltalksni, blīgznu un bērzu. Aramzemju pamešanas secība ir saistīta ar augsnes granulometrisko sastāvu.  Pašreizējie pētījumi neuzrāda, augsnes īpašību ietekmi uz aizaugšanā dominējošo sugu un sukcesijas gaitu.",0
357,Daugavas ūdensmalu plānošana Ķekavas novadā,"Ķekavas novada teritorijā Daugavas ūdensmalu pilnvērtīgu izmantošanu visā garumā kavē privātīpašnieku attieksme un pārkāpumi attiecībā uz savu teritoriju norobežošanu – piekļuve līdz ūdensmalai ir ierobežota un tauvas josla – necaurejama. Apzinoties Daugavas kā dabas resursa potenciālu, maģistra darba “Daugavas ūdensmalu plānošana Ķekavas novadā” ietvaros izstrādāti priekšlikumi Ķekavas novada valdījumā esošās Daugavas teritorijas un tās ūdensmalu plānošanai un attīstībai. Priekšlikumi – piekļuves nodrošināšanai, potenciāli attīstāmajām teritorijām, sadarbības veicināšanai – balstās uz apkopotajiem ūdensmalu ilgtspējīgas attīstības principiem, normatīvo aktu analīzi un veiksmīgi realizētiem ārvalstu un Latvijas ūdensmalu plānošanas piemēriem.",0
358,Baltalkšņu Alnus incana ietekme uz bijušo lauksaimniecības zemju augšņu īpašībām,"Lauksaimniecības zemju aizaugšana Latvijā ir ļoti aktuāla problēma. Bakalaura darba mērķis ir noskaidrot, kādu ietekmi lauksaimniecības zemju aizaugšana ar baltalksni Alnus incana atstāj uz augsnes īpašībām.  Darbā sniegts baltalkšņu raksturojums, tā izplatība, tā loma apmežošanas procesā un vielu apritē, kā arī aprakstīta veģetācija trīs baltalkšņu laukumos Vecpiebalgas novada Bānūžu apkārtnē.  Darbs sastāv no trim galvenajām nodaļām. Pirmajā nodaļā ir literatūras apskats par baltalkšņu īpašībām, to raksturojumu, izplatību un lomu apmežošanas procesā. Otrajā nodaļā aprakstīts pētījuma materiāls un metodes. Trešajā nodaļā ir veģetācijas raksturojums trīs baltalkšņu laukumos Vecpiebalgas novada Bānūžu apkārtnē. Pētījums parādīja, ka 15 gadus veca baltalkšņu audze atstāj būtisku ietekmi uz slāpekļa un oglekļa saturu augsnē. Darbs sastāv no 9 tabulām, 22 attēliem, kā arī 20 pielikumiem.",0
359,Zālāja augsnes karpoloģiskā izpēte,"Bakalaura darbs “Zālāja augsnes karpoloģiskā izpēte” veltīts Latvijā šobrīd nepietiekami pētītai tēmai par sēklu saglabāšanos augsnē un sēklu materiāla izmantošanu potenciālās veģetācijas prognozēšanai vai augāja vēsturiskā rakstura noteikšanai.  Bakalaura darba pētījums ir nozīmīgs, lai tiktu iegūta informācija par mūsdienu augsnē nosakāmo sēklu materiālu. Darba gaitā iegūtās atziņas var izmantot vides apstākļu interpretācijā. Dabiskas vides sēklu pētījumi līdz šim Latvijā izstrādāti ļoti fragmentēti, sēklu materiāls ticis plaši izmantots paleovides raksturošanai (arheoloģijā, paleobotānika utml.) un nezāļainības prognozēšanai, lai laikus tiktu izvēlēti nepieciešamie to ierobežošanas paņēmieni.  Bakalaura darba mērķis ir analizēt sēklu daudzveidību zālāja augsnē, lai noskaidrotu nosakāmā sēklas materiāla izmantošanas iespējas vides pētījumos.  Pētījums parādīja, ka augsnes sēklu bankai ir liela nozīme augsnes veģetācijas veidošanā. Saimniecības “Klincenieki” zālāja sēklu daudzveidības raksturošanai augsnē tika paņemti 24 augsnes paraugi, kuros kopā tika konstatētas 1783 sēklas.  24 paraugos, kas tika ievākti no ilggadīga zālāja, visbiežāk sastopamās bija Chenopodiaceae, Caryophyllaceae, Ranunculaceae, Polygonaceae, Labiatae un Cyperaceae dzimtas sēklas.  Darba kopējais apjoms ir 54 lappuses. Darbs ietver 12 attēlus, 1 tabulu un 3 pielikumus.",0
360,Paleoģeogrāfisko apstākļu izmaiņas un cilvēku klātbūtnes liecības Vilkmuižas un Talsu ezeru nogulumos,"Maģistra darbā sasniegts mērķis izzināt paleoģeogrāfiskos apstākļus Vilkmuižas un Talsu ezera attīstības laikā un, veicot ezera nogulumu pētījumus, noskaidrot liecības par seno cilvēku klātbūtni. Darbā sniegts neliels Vilkmuižas un Talsu ezeru raksturojums, kā arī pētījumā izmantoto metožu apraksts. Savukārt iegūtie rezultāti ļauj veikt paleoģeogrāfisko apstākļu izmaiņu interpretāciju abu ezeru attīstības gaitu. Pētījumā tiek meklētas cilvēku liecības ezeru nogulumos, īpaši interesējoties par iespējamo seno kuršu 12.-14.gs darbību liecībām, tomēr konkrētu pierādījumu seno kuršu darbībai netika iegūti, attiecīgā datējuma trūkuma dēļ. Iegūtie rezultāti ataino Vilkmuižas ezera ūdens līmeņa atšķirības starp ezera R un A krastu, kā arī starp ezera DA galu un A krastu. Savukārt Talsu ezera analīžu rezultāti ataino ezera D gala pārpurvošanās gaitu. Darba apjoms ir 69 lapaspuses, un tajā ietverti 43 attēli un 3 tabulas.",0
361,Iekštelpu vides kvalitātes novērtējums pirmsskolas un skolas vecuma bērnu izglītības iestādēs,"Bakalaura darba “Iekštelpu vides kvalitātes novērtējums pirmsskolas un skolas vecuma bērnu izglītības iestādēs” ietvaros veikts iekštelpu mikroklimata un piesārņojuma līmeņa novērtējums trīs izglītības iestādēs (PII Rīgas Valdorfskolas bērnudārzs, Rīgas Valdorfskolā un Rīgas 49. vidusskolā) laika posmā no 2016. gada rudens līdz 2017. gada pavasarim. Novērtēšana veikta izmantojot tiešo mērījumu metodi, atsevišķu parametru atbilstība vērtēta salīdzinājumā ar noteiktajiem normatīvajiem lielumiem, savukārt citi, kuriem normatīvu nav, salīdzināti ar Pasaules veselības organizācijas vadlīnijās iekļautajiem lielumiem.",0
362,Atmosfēras piesārņojuma līmeņa izmaiņu novērtējums pirotehnisko līdzekļu lietošanas laikā,"Pirotehnisko līdzekļu radītās emisijas veido nozīmīgu atmosfēras īstermiņa piesārņojumu. Šis piesārņojums ir saistāms ar aerosolu, metālu un citu ķīmisko vielu koncentrāciju paaugstināšanos atmosfērā.  Aerosolu daļiņu, īpaši smalko (",0
363,Medņu Tetrao  urogallus populācija un tās aizsardzība Austrumvidzemes mežsaimniecības teritorijā,"Maģistra darba „Medņu Tetrao urogallus populācija un tās aizsardzība Austrumvidzemes mežsaimniecības teritorijā” pētījuma ietvaros tika veikta Austrumvidzemes mežsaimniecības teritorijā esošajās medņu riesta vietās medņu gaiļu uzskaite un uzskaites rezultātā iegūto datu apstrāde laika posmā no 2012. gada līdz 2016. gadam, medņu gaiļu riestošanu ietekmējošo laikapstākļu analīze, kā arī potenciālo medņu dzīvotņu un riesta teritoriju mežaudžu atlase pēc noteiktiem parametriem. Autore ir iepazinusies ar zinātnisko literatūru par medņu bioloģiju, ekoloģiju un to aizsardzību, izplatību Latvijā un Eiropā, medņu gaiļu uzskaites metodiku un riestošanas vietām, kā arī medņu skaita ietekmējošajiem faktoriem. Iegūtie rezultāti ir atspoguļoti maģistra darbā, kurš sastāv no 22 attēliem, 12 grafikiem un 12 pielikumiem.",0
364,Mārupītes sedimentu fitotoksiskums un smago metālu saturs tajos,"Maģistra darba nosaukums ir “Mārupītes sedimentu fitotoksiskums un smago metālu saturs tajos”. Maģistra darba mērķis ir novērtēt Mārupītes kā urbānas ūdensteces sedimentu fitotok-sicitāti un veikt sedimentu ķīmiskās kvalitātes novērtējumu pēc smago metālu koncentrācijām tajos, lai novērtētu pilsētas upes sindroma izpausmes Mārupītes ūdensteces ekosistēmā. Pirmajā daļā apskatīta ūdenstece kā ekosistēma, pilsētas upes sindroma izpausmes tajā un sedimentu raksturojums un nozīme ūdensteču ekosistēmās. Apskatīti pētījumi par smago me-tālu piesārņojumu pilsētu ūdensteču sedimentos pasaulē un pētījumi par smago metālu piesār-ņojumu un izplatību Latvijas iekšzemes ūdeņu (upju un ezeru) sedimentos. Sniegta informācija arī par fitotoksicitāti, sniegts parastās spirodelas Spirodela polyrhiza (L.) Schleid. sugas ap-raksts un apskatīts tās pielietojums fitotoksicitātes novērtēšanai. Otrajā daļā sniegts Mārupītes upes un tās sateces baseina raksturojums, norādītas sedimentu paraugu ievākšanas vietas, sedi-mentu paraugu ievākšanas, paraugu sagatavošanas, analizēšanas, ķīmiskās kvalitātes pēc smago metālu satura un vispārējās fitotoksicitātes novērtēšanas metodika, kā arī aprakstīti darbā iz-mantotie materiāli un metodes. Trešajā daļā apkopoti un analizēti dati par Mārupītes sedimentu raksturojumu, smago metālu sadalījumu tajos, veikta to ķīmiskās kvalitātes novērtēšana pēc smago metālu koncentrācijām un veikta sedimentu vispārējās fitotoksicitātes novērtēšana, kā arī izvērtēta ķīmiskās kvalitātes un fitotoksicitātes rādītāju savstarpējā saistība. Maģistra darbs sastāv no ievada, trīs galvenajām daļām un secinājumiem. Darbs izstrādāts uz 72 lapām, kas ietver 17 tabulas un 9 attēlus. Darba tapšanā izmantoti 151 avots. Maģistra darbam pievienots 1 pielikums.",0
365,Paaugas un pameža attīstība priežu mežu ekosistēmās Rīgas mežaparkos,"Maģistra darba mērķis ir prognozēt iespējamo priežu mežu ekosistēmu attīstību Rīgas pilsētas meža parkos un izstrādāt risinājumus priežu ekosistēmu saglabāšanai. Maģistra darba ietvaros tika veikta Biķernieku, Juglas un Šmerļa meža parku pameža, paaugas un nedzīvās zemsegas inventarizācija. Tika vērtēta pameža un paaugas biezība, iegūtie rezultāti attēloti kartēs, kurās parādītas valdošās sugas un attiecīgais biezums katrā nogabala vietā. Pētījumā mērīts nedzīvās zemsegas biezums, lai meklētu sakarību starp pamežu, paaugu, nobiru slāni un parastās priedes (Pinus sylvestris L.) atjaunošanās spēju. Tika apskatītas un analizētas pilsētu mežu apsaimniekošanas metodes un veiktās saimniecības darbības, sniedzot savus ieteikumus pilsētu mežu apsaimniekošanā.",0
366,Koģenerācijas staciju pelnu īpašību un izmantošanas iespēju izpēte,"Maģistra darba “Koģenerācijas staciju pelnu īpašību un izmantošanas iespēju izpēte” ietvaros 24 paraugiem no 5 dažādām koģenerācijas stacijām tika noteiktas ķīmiskās un fizikālās īpašības, veicot pelnu termiskos, struktūras un mineraloģiskos, kā arī ķīmiskā sastāva, pētījumus. Maģistra darba mērķis bija veikt koģenerācijas stacijās veidoto koksnes pelnu sastāva un īpašību izpēti, izmantojot daudzparametru fizikāli-ķīmiskās metodes, lai novērtētu to izmantošanas iespējas.  Darba teorētiskajā daļā tika apkopota zinātniskā literatūra par enerģijas resursiem Eiropā un Latvijā, biomasu kā atjaunojamās enerģijas avotu, koksni un tās izmantošanu koģenerācijas stacijās, koksnes pelniem un to ķīmisko sastāvu. Tika apskatītas arī koksnes pelnu izmantošanas iespējas lauksaimniecībā, mežsaimniecībā un būvniecībā.  Maģistra darba rezultātu sadaļā raksturoti pelnu paraugi. Tiem tika noteikti karsēšanas zudumi, ar mērķi novērtēt koģenerācijas stacijā nesadegušo organisko savienojumu un ogles daudzumu pelnu paraugos. Kopējais elementu saturs tika noteikts, izmantojot daudzsoļu frakcionēšanu. Lai noteiktu masas kritumus karsējot, pelnu paraugiem veikta termogravimetriskā analīze. Rentgendifrakcijas analīzē noteikts pelnu paraugu mineraloģiskais sastāvs, savukārt Furjē transformācijas infrasarkanajā spektroskopijā tika identificētas saišu svārstības, kas ļauj secināt par dažādu ķīmisko savienojumu klātbūtni pelnos.  Pētījumā tika noteikts, ka vieglie pelni uzrāda augstākas karsēšanas zudumu vērtības, nekā smagie pelni. Pelnu paraugi satur kalciju un tā savienojumus augstās koncentrācijās. Vieglo pelnu paraugi uzrāda augstākās smago metālu koncentrācijas. Perspektīva pelnu izmantošanas iespēja ir to pielietošana lauksaimniecības un meža zemju mēslošanā, tomēr tā pieļaujama pēc detalizētas pelnu sastāva izpētes.",0
367,"Aizaugošu palieņu zālāju atjaunošanās dabas parkā ""Dvietes paliene"" pļaušanas un ganīšanas ietekmē","Kopā kopš  2004. gada Latvijā ir atjaunoti vairāk nekā 7000 ha dabisko zālāju. Lielākā daļa no tiem atjaunoti dažādu projektu ietvaros. Bakalaura darbā skaidrots atjaunoto Dvietes palienes zālāju stāvoklis, inventarizējot zālājus dabā un veicot intervijas ar zālāju īpašniekiem. Pētījuma rezultātā noskaidrots, ka zālāju atjaunošanās Dvietes palienē norit veiksmīgi. Atslēgas vārdi: palieņu zālāji, Dvietes paliene, inventarizācija, intervijas, pašreizējais stāvoklis.",0
368,Latvijas strūklaku vides kvalitāte un apsaimniekošana,"Maģistra darba nosaukums ir “Latvijas strūklaku vides kvalitāte un apsaimniekošana”. Darba mērķis ir novērtēt Latvijas strūklaku ūdens atbilstību kvalitatīvai videi, noskaidrot strūklaku apsaimniekošanas veidu un tās problēmas, kā arī sniegt rekomendācijas strūklaku apsaimniekošanai. Mērķa sasniegšanai 2016. gada vasarā apsekotas 14 darbojošās strūklakas 13 Latvijas pilsētās, analizēta strūklaku uzbūve un konstrukcija, veikts strūklaku fizikāli-ķīmiskās un bakterioloģiskās kvalitātes novērtējums, izmantojot in situ noteikšanas testus, un, balstoties uz Toronto reģionālās Dabas aizsardzības pārvaldes izstrādāto metodi, noteikta strūklaku ūdens estētiskā kvalitāte.  Balstoties uz 2015. gada pētījuma rezultātiem (Krauze, 2015) par Rīgas strūklakām un apmeklētāju skaitu, 2016. gada vasarā īstenots sabiedriskais monitorings biežāk apmeklētajās Kongresu nama un Ziedoņdārza strūklakās, kurā piedalījās Rīgas Valsts 2. ģimnāzijas skolēni. Esošie rezultāti liecina, ka kopumā estētiskā kvalitāte Latvijas strūklakās ir laba. Atsevišķos gadījumos estētisko kvalitāti pazemina strūklaku ūdens duļķainība un tajā esošie atkritumi. Balstoties uz citu valstu izstrādātiem ķīmiskās kvalitātes kritērijiem, novērtēta Latvijas strūklaku ūdens ķīmiskā kvalitāte. Tā daļēji atbilst citās valstīs izstrādātiem kvalitātes kritērijiem strūklaku ķīmiskai kvalitātei. Jūrmalā un Rīgā konstatēta baktēriju klātbūtne, kas potenciāli var ietekmēt atpūtnieku veselību. Lai nodrošinātu strūklaku ūdens kvalitāti un cilvēkiem drošu vidi, sniegtas rekomendācijas Latvijas strūklaku apsaimniekošanai.",0
369,Zemo purvu sastopamības un apsaimniekošanas izmaiņas pēdējo 100 gadu laikā Upmalas paugurlīdzenumā,"Bakalaura darbā „Zemo purvu sastopamības un apsaimniekošanas izmaiņas pēdējo 100 gadu laikā Upmales paugurlīdzenumā” tiek pētītas teritorijā esošo zemo purvu kopplatības un apsaimniekošanas izmaiņas, kas pārsvarā radušās 20. gs. lauksaimnieciskās darbības pieauguma dēļ, rezultējoties ar purvu degradāciju. Darba mērķis ir noskaidrot zemo purvu sastopamību Upmales paugurlīdzenumā mūsdienās un antropogēnās darbības ietekmi uz kūdru raksturojošiem parametriem. Bakalaura darbs sastāv no 3 daļām. Pirmajā daļā ir sniegta vispārīga informācija par purviem (veidošanās, klasifikācija, ķīmiskās, fizikālās īpašības, hidroloģiskais režīms). Darbā apskatīta zemo purvu nozīme, kā arī purvu stāvokļa vēsturisks skatījums. Tā kā vienīgais purvu tips, ko Latvijā neaizsargā, ir nabadzīgie zāļu purvi, tad darbā tiem piešķirta īpaša nozīme. Otrajā daļā apskatītas izmantotās metodes un materiāli, bet trešās daļas ietvaros veikta kūdras datu bāžu un kartogrāfiskā materiāla analīze, kā arī laboratorijas darbos iegūto rezultātu interpretācija. Raksturota pētāmā teritorija, tajā esošo zemo purvu platības un apsaimniekošanas izmaiņas, pētāmie purvi un to temporālās izmaiņas. Tiek secināts, ka zemo purvu sastopamība ir ievērojami mazāka, nekā to atspoguļo dažādi statistiskie materiāli.  Bakalaura darbs satur: 3 daļas, 73 lappuses, 44 attēlus, 3 tabulas, 4 pielikumus.",0
370,Lauksaimniecības zemes izmantošanas faktori mūsdienās Lubes pagastā,"Bakalaura darba “Lauksaimniecības zemes izmantošanas faktori mūsdienās Lubes pagastā” mērķis ir noskaidrot dažādu faktoru mijsakarību uz lauksaimniecības zemes apsaimniekošanas platībām Lubes pagastā.  Literatūras apskatā tiek aplūkots zemes kā resurss jēdziens, pēc zinātniskās literatūras noskaidroti ietekmējošie lauksaimniecības zemes un apsaimniekošanas faktori un izmaiņas 20. un 21. gs. Eiropā un Latvijā, kā arī aprakstīts ES finansiālais atbalsts kā motivācija lauksaimniekiem.  Darbā ietverts pētāmās teritorijas raksturojums- vēsturiskās ziņas, ģeogrāfiskais novietojums, dabas apstākļi, zemes izmantošanas raksturojums, iedzīvotāju un apdzīvojuma struktūra, kā arī lopkopība Lubes pagastā. Pētījuma ietvaros tika veikti lauku apsekojumi un veidots kartogrāfiskais materiāls, kurā attēloti Lubes pagasta ģeogrāfiskais novietojums Latvijā, Lubes pagasta zemes lietojumveidu karte 20. gs. un mūsdienās, kā arī ģeoloģiskā karte, LIZ kvalitatīvais vērtējums ballēs, meliorācijas karte, kā arī ciemu un ceļu izvietojums. Papildus lauku pētījumiem, un kartogrāfiskā materiāla izstrādei, tika veidota aptauja, lai noskaidrotu Lubes pagasta zemes īpašnieku/apsaimniekotāju viedokli un motivāciju lauksaimniecības nozarē.  Darba apjoms: 82 lpp, 47 attēli, 1 tabula, 1 pielikums.",0
371,Vietrades pieeja pilsētas vides plānošanā,"Kā dzīvas būtnes un topogrāfiskus vides elementus mūs vieno atšķirīgais un daudzveidīgais. Taču mūsdienu vides ģeogrāfijas un pārvaldības prakses, ieskaitot pilsētas vides plānošanu un dizainu visos mērogos un virzienos, lielākoties ir aizņemtas ar pretējo – kā efektīvāk realizēt standartu un normatīvu ieviešanu, praktizējot modernismā balstīto universālo noteiktību par vienīgo veidu, kā viss ir izdarāms, kas ilgtermiņā nevienmēr ir sniedzis gaidīto rezultātu. Šādas prakses, realizētas unikālos kontekstos, tiek institucionalizētas un instrumentalizētas kā normatīvi, un nereti fokusē šodien pieejamos un arī no nākotnes aizņemtos resursus tikai un vienīgi uz telpu kā pamata “darba lauku”, kas mūsdienās ir, kā tiek argumentēti iztirzāts šajā bakalaura darbā, nepilnīgi. Šī bakalaura darba pētījuma mērķis ir dominējoši telpiskajā pilsētas vides un teritorijas plānošanas diskursā iztirzāt vides zinātnes, ģeogrāfijas un filozofijas teorijās balstītu alternatīvu vides plānošanas (un dizaina; no abstrakti iztēlotā līdz racionāli ieviestā) pieeju vietradi (no angļu valodas „placemaking”), kas, izsakoties vienkārši, apzīmē procesu, kura laikā telpa tiek tranformēta par vietu (telpā tiek radītas vietas). Vietrade tādējādi mūsu attiecības ar vidi nevis sašaurina, bet ļauj paplašināt un padarīt daudz ekoloģiski apzinātākas – tādas, kas ir ne tikai resursus taupošas, bet arī ģenerējošas. Bakalaura darbā iztirzātā vietrades pieeja un tās konteksts primāri aicina iedziļināties topoloģiskajā saiknē  „telpa – ainava – robežas – vieta – prasmes – rūpes – laiks”, kas ilgtermiņā paver iespējas cieņpilni pārskatīt to, kā mēs radām un lietojam ne tikai valodu, bet arī telpu, lietas un vietas.",0
372,Pededzes upes hidroloģiskā režīma ilgtermiņa un sezonālās izmaiņas,"Bakalaura darbā izvēlētā tēma ir ,,Pededzes upes hidroloģiskā režīma ilgtermiņa un sezonālās izmaiņas”. Bakalaura darba mērķis ir izvērtēt Pededzes upes hidroloģiskā režīma ilgtermiņa un sezonālās izmaiņas mainīgā klimata apstākļos laika periodā no 1960.g. līdz 2015.g. Pētītas vidējo gaisa temperatūru izmaiņas, to korelācija ar nokrišņu daudzumu. Veikta nokrišņu daudzuma izmaiņu analīze pa pētījuma periodiem. Notece analizēta, izmantojot vidējo un kopējo gada noteci, iespējamo caurplūduma atkārtošanās varbūtību, kā arī minimālos 30 dienu caurplūdumus vasaras (jūnijs – oktobris) un ziemas sezonā (decembris – februāris), gada maksimālos caurplūdumus, noteikti mazūdens un daudzūdens periodi. Ūdens termiskais režīms pētīts siltajās sezonā (maijs – oktobris), apskatot vidējās un maksimālās virsējā ūdens slāņa temperatūras un to korelāciju ar gaisa temperatūrām. Analizēts ledstāves ilgums, kā arī  uzlūšanas un izveidošanās datumu izmaiņas.  Pētījumā izmantoti dati no Pededzes – Litene hidroloģisko novērojumu stacijas un Gulbenes meteoroloģisko novērojumu stacijas, lai veiktu analīzi.  Atslēgas vārdi: Pededzes upe, ledus, temperatūra, notece, klimata pārmaiņas,",0
373,Kūdras īpašību izmaiņas dažādi ietekmētās Laugas purva daļās,"Dreimanis, J. „Kūdras īpašību izmaiņas dažādi ietekmētās Laugas purva daļās”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 2017. Pēdējā laikā nopietna vērība tiek pievērsta ietekmēto jeb degradēto purvu platību un kūdras lauku apzināšanai un pētīšanai, galvenokārt novērtējot purva veģetācijas segas raksturu. Tiek atzīts, ka, lai izvēlētos efektīgāko rekultivācijas paņēmienu, ir svarīgi zināt palikušo kūdras slāņu īpašības.  Bakalaura darba mērķis ir noskaidrot, raksturot un salīdzināt kūdras nogulumu īpašības un to izmaiņas trīs urbumos, kas atrodas dažādi ietekmētajās Laugas purva daļās.  Lai noskaidrotu kūdras īpašības un to izmaiņas, tika veikti lauka pētījumi, tajā skaitā ģeoloģiskā urbšana un nogulumu paraugu iegūšana turpmākajām analīzēm laboratorijā. Laboratorijas analīzes ietvēra: kūdras blīvuma noteikšanu, karsēšanas zudumu analīzi, pH, elektrovadītspējas, magnētiskā jutīguma, sadalīšanās pakāpes, kūdras botāniskā sastāva noteikšanu un sporu-putekšņu analīzi. Izmantojot dažādas datorprogrammas (MS Excel, TILIA, u.c.), tika veikta datu apstrāde un vizualizācija, kā arī rezultātu interpretēšana. Iegūtie rezultāti liecina, ka kūdras īpašības Laugas purva dažādi ietekmētajās teritorijās  ir atšķirīgas. Purva ietekmētās daļas augšējā kūdras slānim ir raksturīgs lielāks kūdras dabīgais blīvums un minerālvielu daudzums. Savukārt purva neskartajā daļā ir lielāks organisko vielu daudzums, kā arī zemāks pH.",0
374,Bioogles un sapropeļa izmantošanas iespējas augsnes substrāta izveidē,"Bakalaura darba “Bioogles un sapropeļa izmantošanas iespējas augsnes substrāta izveidē” teorētiskajā daļā, tika veikta zinātniskās literatūras analīze par augsnes aktuālajām problēmām un iespējamajiem risinājumiem. Tika apkopota zinātniskā informācija par bioogli un sapropeli, kā arī to īpašībām. Darba gaitā tika izgatavotas augsnes substrāta granulas no bioogles un Piksteres ezera sapropeļa. Izejmateriāliem noteikts ķīmiskais sastāvs, pelnu saturs, ūdens izvilkuma pH un elektrovadītspēja. Izveidotajām granulām noteikti ķīmiskie un fiziskie parametri (ķīmiskais sastāvs, mehāniskā izturība, blīvums u.c.) Bioogles suspensijā audzējot sīpolus, tika noteikta bioogles ietekme uz augu attīstību. Granulu efektivitāte novērtēta veicot audzēšanas eksperimentu ar salātiem. Eksperimentā ar kontroli salīdzinātas trīs granulu koncentrācijas. Pētījuma rezultātā noteikts, ka bioogle veicina sīpolu sakņu attīstību. Turklāt salātu attīstība būtiski labāk noritēja, ja augsnei pievienoti 15% bioogles un Piksteres ezera sapropeļa granulu. Bakalaura darba projekts sastāv no 49 lappusēm un satur 16 attēlus un 9 tabulas.",0
375,"Ar ģeoradaru iegūto datu interpretācija, izmantojot amplitūdu kartes","Pētījuma mērķis ir analizēt ģeotehnisko problēmu risināšanas iespējas, izmantojot ar ģeoradaru iegūto datu attēlošanu amplitūdu karšu veidā. Pazemes komunikāciju lokalizēšana ir viens no svarīgākiem uzdevumiem gan celtniecībā, gan ģeoloģiskā izpētē pilsētvidē. Iepriekšējie pētījumi koncentrējās uz radiolokācijas datu interpretāciju, izmantojot datu attēlošanu radarogrammu veidā, savukārt šajā pētījumā tiek analizēta alternatīva pieeja interpretācijas veidošanā, pielietojot dziļuma amplitūdu kartes. Pētījuma rezultātā tika izveidota datorprogramma, ar kuras palīdzību ir iespējams  sagatavot dziļuma intervāla amplitūdu kartes. Pētījuma tika aprakstīta metodika, pielietojot kuru ir iespējams efektīvi iegūt datus turpmākai attēlošanai amplitūdu karšu veidā.",0
376,Skolēnu brīvā laika iespējas Jūrmalā,"Bakalaura darba projekta nosaukums ir: ""Skolēnu brīvā laika iespējas Jūrmalā"", autors: Guntis Proboks.  Bakalaura darba ietvaros tiek izvirzīta problēma, ka bērnu un jauniešu brīvā laika pavadīšanas iespējas Jūrmalas pilsētā nav pietiekami attīstītas.  Bakalaura darba mērķa sasniegšanai tiek izvirzīti sekojoši uzdevumi: iepazīties ar būtiskākajām definīcijām brīvā laika pavadīšanā un tūrismā, apkopot un analizēt aktuālās teorētiskās nostādnes brīvā laika pavadīšanā, raksturot tūrisma vēsturisko attīstību Jūrmalā un pieejamos resursus, analizēt Jūrmalas tūrisma attīstības stratēģiju un koncepciju un brīvā laika pavadīšanas iespējas, veikt skolēnu aptauju par tūrisma un brīvā laika pavadīšanas resursu izmantošanu Jūrmalā, analizēt datus, izstrādāt uz iegūtajiem datiem balstītus secinājumus.",0
377,Rīgas līča un Inčupes krasta erozija pie Saulkrastu Baltās kāpas,"Bakalaura darbs ‘’Rīgas līča un Inčupes krasta erozija pie Saulkrastu Baltās kāpas’’ ir pētījums par notiekošajiem ģeoloģiskajiem procesiem Saulkrastu pilsētas piekrastes zonā. Bakalaura darbā ir apskatīta un analizēta zinātniskā literatūra par  Latvijas jūras krasta vēsturisko attīstību, to uzbūves veidiem, erozijas riskiem Latvijā un Saulkrastos, kā arī jūras krasta biotopiem un to aizsardzību. Praktiskajā daļā ir analizēts vēsturiskais kartogrāfiskais materiāls, aprakstīti krasta procesi laika posmā no 2016. līdz 2017. gadam un veikti trīs krasta šķērsprofila nivelēšanas mērījumi abpus Inčupes grīvai, pēc kuriem ir analizētas eolā reljefa izmaiņas un kopējā sanešu plūsma pludmalē un primārajās kāpās. Bakalaura darbs sastāv no piecām daļām, tā apjoms ir 43 lapas, ietverti 11 attēli, 3 grafiki un diagrammas, kā arī izmantoti 23 literatūras avoti, 3 normatīvie akti, 8 interneta resursi un 7 kartogrāfiskie materiāli.",0
378,Ielu dizaina metožu pielietojums uzlabotai mobilitātei Bieriņu apkaimē,"Maģistra darbs “Ielu dizaina metožu pielietojums uzlabotai mobilitātei Bieriņu apkaimē” izstrādāts, lai vērstu uzmanību uz dzīvojamo zonu ielu dizainu un tā ietekmi uz ielu kā publisko ārtelpu, kas sekmētu drošību, vides pieejamību, kvalitāti un iedzīvotāju savstarpējo mijiedarbību Rīgas pilsētas Bieriņu apkaimē.  Darba pētījumā tika analizēta dzīvojamo zonu ielu dizaina metodēs ārzemēs, to pielietojamība Bieriņu apkaimē, Rīgas pilsētas plānošanas dokumentu ietvari un sabiedrības līdzdalības iespējamie veidi apkaimes plānošanā. Tika veikti apsekojumi, intervijas ar ekspertiem, saziņa ar Rīgas pašvaldību un vietējo iedzīvotāju viedokļu noskaidrošana.  Maģistra darba gaitā tika izstrādāti konkrēti Bieriņu apkaimes dzīvojamās zonas ielu dizaina ieteikumi, balstoties uz dzīvojamo zonu ielu dizaina risinājumiem Nīderlandē, Vācijā un Lielbritānijā.",0
379,Gaisa temperatūras ekstrēmu un to ietekmju izvērtējums Latvijā,"Maģistra darbā „Gaisa temperatūras ekstrēmu un to ietekmju izvērtējums Latvijā” ir izvērtēti silto un auksto gaisa temperatūras ekstrēmu ilglaicīgās izmaiņas pēc Latvijas meteoroloģiskajās novērojumu staciju datu rindām. Pētījumā tiek skaidrots kādu ietekmi uz tautsaimniecības nozaru attīstību var radīt maksimālo un minimālo gaisa temperatūras ekstrēmu pieauguma vai samazinājuma tendences. Maģistra darba mērķis ir izvērtēt gaisa temperatūras ekstrēmus un to potenciālo ietekmi dažādās tautsaimniecības nozarēs Latvijā. Pētījuma rezultāti parādīja, ka vērojama būtiska negatīva tendence sala un ledus dienu, kā arī auksto nakšu ilglaicīgo izmaiņu raksturā. Visās pētījumā izvēlētajās novērojumu stacijās aukstie gaisa temperatūru klimata indeksi uzrāda būtisku samazinājumu. Siltie gaisa temperatūras ekstrēmu indeksi - vasaras dienas, tropiskās naktis un siltās naktis kopumā parāda pieaugumu. Tajā pat laikā statistiski būtiskas izmaiņas nav konstatējamas visās pētījumam izvēlētajās novērojumu stacijās, jo to atkārtošanās biežums ir pārāk zems un ir nepieciešams analizēt ievērojami garākas datu rindas. Darbā tiek izvērtētas šo indeksu vidējās vērtības un potenciālā ietekme uz trim nozarēm: lauksaimniecības un mežsaimniecības nozares, kā arī uz cilvēku veselību.",0
380,Piekrastes integrētās pārvaldības attīstība Salacgrīvas novadā: piekrastes vērtību un interešu noteikšana,"Maģistra darba “Integrētās piekrastes pārvaldības attīstība Salacgrīvas novadā: piekrastes vērtību un interešu noteikšana” ietvaros pētītas piekrastes vērtības un to iespējamie noteikšanas un raksturošanas veidi.  Pētījuma ietvaros Salacgrīvas piekrastē ievākti dati par pludmales un kāpu ainavu raksturojošiem elementiem, kā arī invazīvo augu sugu, jūras izskaloto aļģu un augu un cilvēku radīto atkritumu izplatību piekrastē. Dati tālāk apkopoti un aprakstīti, lai, apvienojot ar visā Latvijas piekrastē veikto interviju secinājumiem un dokumentu analīzē iegūto informāciju, veiktu piekrastes vērtību prioritizēšanas rīka izstrādāšanu.  Vērtību prioritizēšanas rīka izstrāde ietver vērtēšanas skalas izveidi, pēc kuras nosaka piekrastes mono-funkcionālās vērtības. Tās tālāk apkopo pēc noteiktām parametru vērtībām, izsakot galvenās kategorijas piekrastes pārvaldības mērķu izvirzīšanai. No tām izriet piekrastes apsaimniekošanas prioritāšu veidošanu, kas pašvaldībām nosakāmas kā priekšlikumi integrētas piekrastes pārvaldības attīstībai.",0
381,Ķīmisko elementu izmaiņas pēc apmežošanās ar parasto egli (PICEA ABIES(L.)KARST) bijušajās lauksaimniecības zemēs,"Pamestas un aizaugošas lauksaimniecības zemes ir mūsdienu Latvijas ainavas būtiska sastāvdaļa. Latvijā šī tendence parādījās pēc 1989.gada, kad notika pāreja no centralizētas jeb plānveida ekonomikas uz tirgus. Sociālekonomiskās un politiskās pārmaiņas negatīvi ietekmēja lauksaimniecību, padarot to par ekonomiski neizdevīgu nozari, tāpēc cilvēki pameta lauku teritorijas, lai pārceltos uz dzīvi pilsētās. Bakalaura darba ietvaros ir veikts pētījums par augsnes ķīmisko īpašību izmaiņām, kuras notikušas saistībā ar lauksaimniecībā izmantojamo zemju apmežošanos teritorijās, kur augsnes cilmiezi veido glacigēnie morēnas nogulumi. Apmežošanās procesa ietekme uz augsnes īpašībām ir aktuāla tēma Latvijā un Eiropā saistībā ar ilgtspējīgu augsnes apsaimniekošanu. Bakalaura darbā izvirzītais mērķis ir noskaidrot parastās egles (Picea abies (L.) Karst.) ietekmi uz augsnes fizikālo un ķīmisko īpašību izmaiņām smilts un mālsmilts augsnēs pēc apmežošanās uz glacigēnajiem morēnas nogulumiem. Pētījuma rezultāti parāda, ka 14 -15 gadu laikā pēc apmežošanās ar parasto egli, mālsmilts un smilts augsnēs apmaiņas bāzu katjoni (Ca2+, Mg2+, K+), kā arī kopējais ogleklis un kopējais slāpeklis samazinās dziļākajā augsnes slānī (11 – 20 cm), bet virsējā augsnes slānī (0-10 cm) to koncentrācija ir augstāka. Pretēja sakarība pētījumā konstatēta apmaiņas metāliem (Fe2+ un Al3+), kuru koncentrācija dziļākajā minerālajā augsnes slānī ir lielāka, nekā virsējā. Konstatēta, pozitīva sakarība starp augsnes pH vērtību un apmaiņas bāzu katjoniem, bet negatīva sakarība ar Fe2+ un Al3+ koncentrāciju, kas liecina par podzolēšanās procesa norisi. Zem egļu zonām konstatēts, ka palielinās kopējā oglekļa (%) un kopējā slāpekļa (%) saturs augsnē. Analizējot iegūtos rezultātus atbilstoši debespusēm var secināt, ka viennozīmīgas sakarības netika konstatētas.   Atslēgas vārdi: egles zonas, debespuses, izskalošanās, organisko vielu akumulācija, paskābināšanās, galveno komponentu analīze.",0
382,Latvijas avotu sabiedriskā monitoringa vadlīnijas,"Mūsdienās Latvijas avoti ir populāra ūdens ņemšanas vieta kultūrvēsturisku, ekonomisku un citu apsvērumu dēļ. Avota ūdens lietotāji informāciju par avota ūdens kvalitāti, visbiežāk iegūst no citiem avota ūdens lietotājiem. Paralēli avotiem tiek veikts valsts monitorings, tie tiek pētīti dažādu projektu ietvaros, tomēr šī informācija bieži vien netiek publicēta vai arī nav saprotama plašākai sabiedrībai. Šādā gadījumā avota ūdens lietotāju veikts sabiedriskais monitorings var kalpot kā rīks regulāru datu kopu vākšanai un publiski pieejamas datu bāzes veidošanai, kura pēc tam tālāk izmantojama gan plašākai sabiedrībai, gan speciālistiem. Maģistra darba ietvaros tika pētīti avota ūdens lietotāju paradumi, aptaujājot avota ūdens lietotājus pie ūdens ņemšanas vietām un veicot materiālu analīzi interneta forumos, kuros veiktas diskusijas par avotiem. Lai izstrādātu plašākai sabiedrībai viegli saprotamas avotu sabiedriskā monitoringa vadlīnijas, tika analizēta zinātniskā literatūra un publikācijas par avotiem, atlasot avotus raksturojošās īpašības, kuras avota ūdens lietotājs varētu noteikt bez speciāla aprīkojuma vai priekšzināšanām šajā jomā. Rezultātā tika izstrādātas Latvijas avotu sabiedriskā monitoringa vadlīnijas. Vadlīnijas sastādītas, balstoties iegūtajā priekšstatā par avota ūdens lietotājiem, apzinot plašāk pieejamās datu bāzes par avotiem, konsultējoties ar speciālistiem un iepazīstoties ar zinātnisko literatūru par avotiem, zinātnes komunikāciju un sabiedrisko monitoringu. Izveidotās vadlīnijas tika aprobētas lauka apstākļos, un tika noskaidrots, ka tās var aizpildīt avota ūdens lietotāji vai avota apmeklētāji bez priekšzināšanām avotu jomā. Maģistra darbā izstrādātajām Latvijas avotu sabiedriskā monitoringa vadlīnijām ir plašas izmantošanas iespējas studentu un nozares speciālistu zinātniski pētnieciskajā darbībā, vietējā un starptautiskā mērogā.",0
383,Glaciālie ezeri Mežoles pauguraines rietumu daļā Vēlā Vislas leduslaikmeta beigu posmā,"Maģistra darbā veikts pētījums par Mežoles pauguraines rietumu daļā sastopamajiem glaciālajiem ezeriem, to izplatības robežām, nogulumiem, novietojumu un veidošanās gaitu. Glaciālo ezeru veidošanās pētījumu teritorijā norisinājās Vēlā Vislas apledojuma beigu posmā, Gulbenes fāzes deglaciācijas laikā. Darba izstrādē plaši izmantoti ģeoloģisko kartēšanas darbu materiāli un agrāko pētījumu rezultāti. Pētījums balstās uz oriģināliem pētījumu materiāliem, kurus autors ieguvis, ierīkojot ģeoloģiskos urbumus, apsekojot atsegumus, kā arī veicot dažāda veida un mēroga kartogrāfiskā materiāla analīzi. Iegūtie rezultāti paplašina priekšstatus par glaciālo ezeru izplatību Mežoles paugurainē, reinterpretējot agrāk noteiktās izplatības robežas, kā arī norādot uz līdz šim neidentificētiem glaciālo ezeru izplatības apvidiem. Izmantojot LiDAR zemes virsmas reljefa modeli un pētījumā iegūtos datus, izstrādāta pētījumu teritorijas kvartāra nogulumu karte.",0
384,Piesārņojošo vielu akumulācija Latvijas mežu augšņu O horizontā: telpiskais un temporālais aspekts,"Augsnes piesārņojums ar smagajiem metāliem ir aktuāla problēma gan Latvijā, gan pasaulē. Bakalaura darba mērķis ir noskaidrot 11 ķīmisko elementu: Cd, Pb, Cu, Zn, V, Ni, Cr, Fe, Ca, Mg, K uzkrāšanos Latvijas priežu mežu augsnes O horizontā. Darbā izklāstīti augsnes galvenie piesārņojuma avoti, to izplatība un ietekme uz augsnes O horizontu, kā arī piesārņojuma akumulācija augsnes nedzīvajā zemsegā. Darbs sastāv no 4 galvenajām nodaļām. Pirmā nodaļa ir literatūras apskats par atmosfēras un augsnes piesārņojuma avotiem, ķīmisko elementu uzkrāšanos augsnē un to ietekmējošajiem faktoriem, atmosfēras piesārņojuma izpēti Latvijā. Otrajā nodaļā ir aprakstīti materiāli un metodes. Trešā nodaļa balstīta uz ķīmisko elementu teritoriālās piesārņojuma izplatības kartēm, kur tās tiek salīdzinātas ar 20 gadu vecām piesārņojuma kartēm. Ceturtajā nodaļā ir diskusija, kurā tiek salīdzinātas un izskaidrotas smago metālu izmaiņas 20 gadu laikā. Darbs sastāv no 30 attēliem, 1 tabulas un 5 pielikumiem.",0
385,Dižskābāržu mežu augu sabiedrību izplatība Latvijā,"Bakalaura darbā “Dižskābaržu mežu augu sabiedrību izplatība Latvijā” mērķis ir noskaidrot dižskābaržu mežu augu sabiedrību daudzveidību un to floristisko līdzību ar dižskābaržu mežiem dižskābarža izplatības pamatareālā  Dižskābardis ir svešzemju suga, kas Latvijā, galvenokārt, ir sastopama valsts rietumdaļā, kur ir piemērotāks klimats. Svarīgi ir apzināt Latvijas dabā nonākušo svešzemju sugu izplatību, lai noskaidrotu gan to ietekmi uz apkārtējām sugām, gan arī apzinātu sugas potenciālu, kā dabas resursu.  Darbā izmantotie dati ir iegūti no prof. Māra Laviņa, kurš jau iepriekš ir pētījis dižskābaržu augu sabiedrības Latvijā. Analizējot datus tika izmantota klāsteranalīzes metode, ar kuras palīdzību tika mēģināts noskaidrot iepriekšējā pētījuma atkārtojamību, izmantojot iepriekšējos datus kopā ar jauniegūtajiem. Izmantojot iegūtos rezultātus tika izdalīta jauna dižskābarža sabiedrība. Veicot Latvijas dižskābāržu mežos sastopamo sugu salīdzinājumu ar dižskābarža mežu pamatareālu, tika secināts, ka kopumā sugu daudzveidība nav tik liela, kāda tā ir dižskābaržu mežos Viduseiropā.",0
386,Dalītā īpašuma un zemes konsolidācijas risinājumi lielmēroga dzīvojamos rajonos Rīgā: Ķengaraga piemērs,"Maģistra darbs „Dalītā īpašuma un zemes konsolidācijas risinājumi lielmēroga dzīvojamos rajonos Rīgā: Ķengaraga piemērs” norāda uz aktuālu problemātiku lielmēroga dzīvojamos rajonos – dalīto īpašumu. Mūsdienās ir veidojusies situācija, ka dzīvojamās mājas īpašniekiem nepieder zemes zem mājas, šāda situācija apgrūtina un uzliek papildus pienākumus abām pusēm.  Par pētījuma teritoriju ir izvēlēta Rīgas pilsētas Ķengaraga apkaimes daļa, kur veidojas gan dalītais īpašums, gan situācija, kad zeme zem daudzdzīvokļu dzīvojamās mājas ir nodota privatizācijai dzīvojamo māju privatizēto objektu īpašniekiem.  Maģistra darba ietvaros veicot zemes īpašuma struktūras analīzi un dzīvojamo māju funkcionāli nepieciešamo zemesgabalu analīzi, intervējot pētāmās teritorijas iedzīvotājus un pašvaldības speciālistus ir izstrādāti dalītā īpašuma izbeigšanas scenāriji, kā arī sniegts tā ekonomiskais vērtējums.",0
387,Priekšlikumi energoplānu izstrādei teritorijas attīstības plānošanas ietvarā: Rīgas piemērs,"Attīstoties jaunajām apdzīvotām vietām pieaug pieprasījums pēc enerģijas pakalpojumu pieejamības. Pieprasījumu pēc enerģijas pakalpojumu pieejamības nosaka vairāki faktori - tehniskais nodrošinājums, ekonomiskais faktors, iedzīvotāju komforta līmenis, ģeogrāfiskais stāvoklis, konkurences faktors. Līdz ar to teritorijas attīstības dokumentos un telpiskās plānošanas dokumentos jāpievērš uzmanība energosektorā notiekošām darbībām. Energoplānu izstrāde ir veids kā, kontrolēt notiekošo attīstību caur telpiskās plānošanas dokumentiem un sasaistīt energosektoru ar pārējam nozarēm.  Maģistra darba mērķis – pašvaldības energoplāna izstrādāšanas nepieciešamības pamatojums un integrācija teritorijas attīstības plānošanas ietvarā. Darbā formulēti priekšlikumi energoplānu izstrādei, par piemēru ņemot siltumapgādes sektoru un priekšlikumi tematiska plānojuma izstrādes nepieciešamībai. Maģistra darbs ir izstrādāts latviešu valodā un sastāv no 1 sējuma un 7 pielikumiem. Sējuma teksta daļa sastāv no ievada, 7 nodaļām, secinājumiem un priekšlikumiem, 26 attēliem, 4 tabulām un izmantotās literatūras saraksta, kopā 84 lappusēm.",0
388,Koģenerācijas staciju koksnes pelnu un bioogles īpašības un to izmantošanas iespējas lauksaimniecībā,"Biomasas koģenerācijas sistēmas ir labs risinājums videi draudzīgākas enerģijas (siltuma un elektrības) ražošanā, tomēr biomasas sadedzināšanas rezultātā rodas ievērojams daudzums pelnu un bioogle, kas pārsvarā tiek apglabāti poligonos kā atkritumi. Maģistra darba mērķis – analizēt biomasas koģenerācijas staciju koksnes vieglo pelnu un bioogles sastāvu, īpašības, tajā skaitā toksicitāti, ietekmi uz augu attīstību, kā arī izvērtēt izmantošanas iespējas lauksaimniecībā. Rezultāti liecina, ka vieglie pelni un bioogle, nepārsniedzot noteiktu koncentrācijas līmeni, veicina sēklu dīgtspēju, augu augšanu, biomasas pieaugumu un nodrošina labu sakņu attīstību. Tādējādi pelnus un bioogli ir iespējams lietderīgi izmantot lauksaimniecībā, tomēr jāizvērtē augsnes īpašības un augu specifika. Maģistra darba apjoms ir 82 lapas; darbā iekļauti 25 attēli, 21 tabula un 4 pielikumi. Kopumā izmantoti 133 literatūras avoti.",0
389,Transporta plūsmu organizācijas scenāriju izstrāde: Rīgas centra teritorijas piemērs,"Satiksmes intensitātes palielināšanās, kas, nemainot infrastruktūru, rada sastrēgumus, palielina pārvadājumu izmaksu celšanos un piegādes termiņus, uzskatāma par vienu no aktuālākajām problēmām pēdējo gadu laikā pilsētās un to apkaimju teritorijās. Darba ietvaros izstrādāti noslogotāko Rīgas centra krustojumu matemātiskie modeļi, to kalibrēšana veikta, izmantojot aktuālos transporta plūsmu novērojumus un luksoforu regulācijas režīmus (saskaņā ar Rīgas Domes Satiksmes departamenta datiem). Modelēšanas ceļā, izmantojot specializētu programmu VISSIM, analizēti transporta plūsmu režīmi dažādas noslodzes situācijās, piedāvāti plūsmu organizācijas uzlabojumi, lai mazinātu sastrēgumus.",0
390,Zemas frekvences starojuma izplatības novērtējums,"Zemas frekvences starojums – vibrācija un zemas frekvences elektromagnētiskais starojums ir plaši izplatītas problēmas mūsdienu pasaulē, it īpaši apdzīvotu vietu tuvumā, kur daudz avotu nelielos attālumos iedarbojas uz receptoriem, potenciāli radot veselības risku. Maģistra darbā pētīts zemas frekvences starojuma līmenis un izplatība dažādās vietās un objektos – ēkās, intensīvu satiksmes objektu tuvumā, pie dažādiem infrastruktūras elementiem, kā, dzelzceļš, ceļi, vēja ģeneratori, elektropārvades infrastruktūra, kā arī pētīts elektromagnētiskais starojums mobilā telefona un bezvadu interneta maršrutētāja tuvumā. Maģistra darba rezultāti salīdzina un apraksta pētījuma objektu radīto starojumu un izplatības robežas.",0
391,Zemes izmantošanas maiņa Andrupenes pagastā un tās ietekmējošie faktori,"Latvijas tradicionālā lauku kultūrainava dažādu faktoru ietekmē ir mainījusies vairākkārt, straujākās izmaiņas bijušas laika periodā pēc Padomju Savienības sabrukuma. Darba pētījuma mērķis ir novērtēt ģeogrāfisko un agroekoloģisko faktoru ietekmi uz zemes izmantošanas struktūras maiņu Andrupenes pagastā. Precīzākai agroekoloģisko un ģeogrāfisko faktoru noteikšanai tika izmantota multinominālā loģistiskā regresijas analīze, kas balstīta uz 2015. gada zemes lietošanas veida datiem.  Pētījuma rezultātā tiks sasniegts pētījuma mērķis un noteikti būtiskākie agroekoloģiskie un ģeogrāfiskie faktori Andrupenes pagastā, kuru ietekmes rezultātā aizaug un tiek mākslīgi apmežotas plašas lauksaimniecībā izmantoto zemju platības. Ģeogrāfiskie un agroekoloģiskie faktori izskaidro 22.85% zemes pamešanas un apmežošanas gadījumu, savukārt atlikušo daļu izskaidro citi faktori (sociālekonomiskie, demogrāfiskie, politiskie, vēsturiskie).",0
392,Meža apsaimniekošanas scenāriji un to novērtējums Apes un Smiltenes novados,"Maģistra darbā tika vērtēta meža apsaimniekošanas ietekme uz meža ainavas telpisko struktūru Apes un Smiltenes novados un izstrādāti nākotnes scenāriji meža apsaimniekošanai. Bioloģiskās daudzveidības saglabāšanai arī Apes un Smiltenes novados svarīgs ir pieaugušu un pāraugušu mežaudžu izvietojums un to savienošana ar ekoloģiskajiem koridoriem. Literatūras analīzē aprakstīta meža ekosistēmas telpiskās struktūras loma bioloģiskās daudzveidības nodrošināšanā, kā arī vērtēta meža politikas ietekme uz meža ainavas telpisko struktūru. Atbilstoši dotajiem uzdevumiem darbā izstrādāti mežsaimnieciskie scenāriji (bāzes, ekoloģiskais un ekonomiskais) Apes un Smiltenes novadam. Katrs no scenārijiem attēlots kartē.  To aprakstīšanai un novērtēšanai izmantoti ainavu metrikas indikatori. Tie uzskatāmi pierāda, ka bioloģiskai daudzveidībai svarīgās audzēs - pieaugušās un pāraugušās - telpiskā struktūra un konektivitāte uzlabojas, ja tajās netiek veiktas kailcirtes.",0
393,Tematisko plānojumu nozīme un to integrācija pilsētas teritorijas attīstības plānošanā: Rīgas piemērs,"2013.gadā Rīgas domes Pilsētas attīstības departaments uzsāka 11 tematisko plānojumu izstrādi, jaunā Rīgas teritorijas plānojuma ietvaros. Tematiskie plānojumi ir salīdzinoši jauns plānošanas dokumentu veids, kura izstrādāšanas procedūra, dokumentu saturs nav konkrēti nodefinēti, līdz ar to pētījuma mērķis ir izstrādāt konceptuālus risinājumus tematisko plānojumu kvalitātes paaugstināšanai, novēršot savstarpējās pretrunas starp atsevišķiem plānojuma veidiem un atvieglotu tematisko plānojumu izmantošanu turpmākā plānošanas procesā un pilsētas pārvaldībā. Maģistra darba teorētiskā pamatojuma daļā autore ir apskatījusi dabas, ainavu un kultūrvēsturiski nozīmīgo objektu un teritoriju lomu un plānošanas principus pilsētā, kā arī ārvalstu piemērus plānošanā, Eiropā – Dāniju, Kopenhāgenu un Zviedriju, Stokholmu, bet Eirāzijā – Turciju. Kā pētījuma metodes tika izmantotas – kritiskās analīzes metode, studentu darbu analīze un intervijas ar dažādiem speciālistiem, kas saistīti ar plānošanu, gan publiskajā, gan privātajā sektorā. Apkopojot un analizējot iegūto informāciju, pētījuma rezultātus, tika izstrādāti priekšlikumi tematisko plānojumu nozīmei un to integrācijai pilsētas teritorijas attīstības plānošanai.",0
394,“Slimās ēkas sindroma” metodoloģijas aprobēšana sabiedriskās ēkās,"Bakalaura darba ““Slimās Ēkas Sindroma” metodoloģijas aprobēšana sabiedriskās ēkās” ietvaros aprakstīta un praktiski pielietota specializēta metodika ar mērķi novērtēt iekštelpu vides kvalitāti sabiedriskās ēkās. Darbs izstrādāts veicot tiešos mērījumus dažādās ēkās – modernā, jaunā ēkā (Latvijas Universitātes Dabaszinātņu Akadēmiskajā Centrā Rīgā, Jelgavas ielā 1) un daļēji renovētā ēkā, kura celta pagājušā gadsimta septiņdesmitajos gados – Rīgas rajona tiesas ēkā (Rīgā, Lomonosova ielā 10). Mikroklimata un iekštelpu piesārņojuma mērījumi veikti vairakās kampaņās atšķirīgās sezonās un mainīgas telpu noslodzes situācijās laika periodā no 2015. gada oktrobra līdz 2017. gada martam. Secināts, ka abās ēkās novērojamas “Slimās Ēkas” pazīmes, būtiskākās neatbilstības konstatētas mikroklimatisko rādītāju jomā.",0
395,Mēmeles upes posma „Lietuvas robeža - Jaunsaule” vides kvalitāte un tās uzlabošanas iespējas Latvijas teritorijā,"Maģistra darba nosaukums ir Mēmeles upes posma „Lietuvas robeža - Jaunsaule” vides kvalitāte un tās uzlabošanas iespējas Latvijas teritorijā.    Pētījuma mērķis: veikt vides stāvokļa novērtējumu  Mēmeles upes posmā “ Lietuvas robeža – Jaunsaule”, noteikt tā ietekmējošos faktorus un stāvokļa uzlabošanas iespējas Latvijas teritorijā. Teorētiskajā daļā, izmantojot dažādus literatūras avotus, apkopota informācija par šādām tēmām: ūdeņu kvalitātes vērtēšana, upju ūdens ķīmiskais sastāvs, ūdeņu pārvaldība un izmantošana Latvijā, virszemes ūdensobjektu aizsargjoslas un buferzonas, ūdens piesārņojuma veidi, ūdensteču kvalitāte un tās uzlabošanas iespējas. Pētījumu daļā, lai noskaidrotu ietekmi uz upi sezonāli analizēti valsts monitoringa LVĢMC datubāzes dati par Mēmeles upes hidroķīmisko stāvokli. Iegūtie dati salīdzināti ar normatīvajos aktos noteiktajām prasībām prioritārajiem zivju ūdeņiem. Darbā analizēti arī autora iegūtie laboratorijas analīžu rezultāti par ķīmisko vielu koncentrācijām Mēmeles un tajā ietekošo novadgrāvju ūdeņos lauka darbu veikšanas laikā. Izveidotas pētītā Mēmeles upes posma kartes, kurās attēlotas paraugu ņemšanas vietas un zemes lietojuma veidi 300 metru aizsargjoslā. Aplūkota zemes lietojumu veidu ietekme uz Mēmeles upi, kā arī analizēta zemes lietojuma veidu ietekme u upes posmu. Aizaugums ar ūdensaugiem izmantots, lai novērtētu antropogēnās darbības radīto slodzi uz upes posmu.",0
396,Smēķēšanas dūmu ķīmiskā sastāva un izplatības mainības novērtējums iekštelpu vidē,"Maģistra darbā „Smēķēšanas dūmu ķīmiskā sastāva un izplatības mainības novērtējums iekštelpu vidē” raksturota iekštelpu gaisa kvalitāte, “slimās ēkas sindroms”, to veicinošie faktori, smēķēšanas process un tā ietekme uz veselību. Smēķēšanas laikā radušos dūmu sastāvā ir vairāk nekā 5000 ķīmisku vielu, kuras izplatās telpā un rada piesārņojumu, kas kaitīgs ir ne tikai aktīvajam, bet arī pasīvajām smēķētājam. Pētījums veikts, lai novērtētu šo dūmu ķīmisko sastāvu un vielu noturību iekštelpu vidē.  Pētnieciskajā daļā laboratorijas apstākļos, izmantojot smēķēšanas mašīnu, izsmēķētas vairāku marku cigaretes, no kurām uz filtra savākts kondensāts, kas analizēts, izmantojot gāzu hromatogrāfijas metodes, lai noteiktu dūmos esošo vielu koncentrācijas. Tālāk iegūtie dati izmantoti modelēšanā, lai noteiktu vielu izplatību telpā un laikā, novērtējot izkliedi un noturību. Pētījuma daļā analizēti arī dažādi cigarešu filtri un efektivitāte, kā arī to vizuāli novērtējamais piesārņojuma apjoms. Rezultāti norāda uz būtisku piesārņojuma līmeņa paaugstināšanos smēķēšanas laikā, kas pie vienmērīgās gaisa apmaiņas nnoturas telpā vairāku stundu garumā. Darba apjoms ir 55 lapas, kas ietver 11 attēlus, 6 tabulas, 3 pielikumus; kopumā izmantoti 89 literatūras avoti.",0
397,Alvas oksīda (SnO2) elektroķīmiskā gāzu sensora aprobācija smaku monitoringam ārtelpu gaisa vidē,"Maģistra darbā pētītas un analizētas smaku piesārņojuma koncentrācijas noteikšanas iespējas, izmantojot alvas oksīda elektroķīmiskos gāzu sensorus Figaro TGS: 2600; 2602; 2603; 2620. Darba izstrādes gaitā izstrādāts sensora kalibrācijas algoritms toluolam, benzolam un etanolam un novērtēta 4 dažādu sensoru spēja reaģēt dažādos piesārņotības līmeņa lauka apstākļos (mēslota un pūstošu kāpostu lauka, bijušās lopkautuves – esošā cūkkopības uzņēmuma tuvumā, Rīgas Brīvostas uzņēmumu apkārtnē un piena pārstrādes uzņēmuma notekūdeņu attīrīšanas iekārtu tuvumā). Darbā ir apzināts iepriekšminēto gāzu sensoru potenciāls un izvērtētas iespējas veikt vielu kvantitatīvu analīzi.",0
398,Aģes upes lejteces ekoloģiskā kvalitāte,"Maģistra darba mērķis ir noskaidrot Aģes upes lejteces ekoloģisko kvalitāti. Darba ietvaros veikti upes veģetācijas un ķīmiskā sastāva pētījumi 6 Aģes upes posmos, kuri ietilpst riska ūdensobjektā G261SP „Mazupīte – grīva”; novērtēta posmu ekoloģiskā kvalitāte, izmantojot trofijas indeksus un ūdens ķīmisko analīžu rādītājus. Noteikti arī makrofītu augšanu ietekmējošie vides faktori. Iegūtie rezultāti parāda, ka pēc makrofītu trofijas indeksiem Aģes upes lejteces ekoloģiskā kvalitāte ir labāka nekā pēc ķīmiskā stāvokļa. Kopumā lejteces ekoloģiskā kvalitāte ir slikta.",0
399,Mežizstrādes ietekme uz melnā stārķa ligzdošanas sekmēm,"Autore pētīja melnā stārķa ligzdošanas sekmes kontekstā ar mežizstrādes sekām ligzdu apkārtnē 1 km rādiusā, kā arī konstatēja plēsonības pastiprinošos faktorus. Analīzei izmantotas 34 ligzdas, kuras ir postītas un ir zināmas to ligzdošanas sekmes laikā no 1993. līdz 2015. gadam. Ņemot vērā šīs sugas Latvijas populācijas īpatņu skaita samazinājumu, būtiski ir apzināties, kā mežizstrāde ietekmē melnā stārķa ligzdošanas sekmes, lai varētu aizsargāt ligzdošanas teritorijas un saglabāt potenciālo ligzdošanas vietu kvalitāti. Melnā stārķa ligzdu postījumi tiek konstatēti katru gadu ar izteiktu pieaugumu vidēji ik pēc 7 - 10 gadiem, kad tiek izpostītas 10 – 14 % ligzdas, kurām ir zināmas sekmes. Pieaugot kailciršu un jaunaudžu īpatsvaram teritorijā, sekmīgas ligzdas atradīsies iespējami tālāk no kailcirtēm, tādēļ visas ligzdas, kuras atrodas tuvāk mežmalai ir vieglāk atrast un izpostīt.",0
400,Sistēmas alternatīvas un sabiedrības iesaistīšana atkritumu šķirošanā Jelgavas novadā,"Atkritumu šķirošana ir viens no stūrakmeņiem aprites ekonomikas nodrošināšanā. Pētījuma mērķis ir izpētīt Jelgavas novada iedzīvotāju motivāciju šķirot atkritumus mājsaimniecībā un izstrādāt priekšlikumus dalīti savākto atkritumu īpatsvara palielināšanai. Tika noskaidrots, ka iedzīvotāju motivēšanai var izmantot trīs galvenos veidus – normatīvus, informēšanu un iesaistīšanu kopienā. Iedzīvotāju aptaujā Jelgavas novadā konstatēts, ka visbūtiskāk respondentus motivē informēšana par šķirošanas iespējām un nosacījumiem, ērta un pieejama atkritumu šķirošanas infrastruktūra, ekonomiskais labums.  Darbs izstrādāts uz 59 lappusēm, tajā ir 16 attēli, 3 tabulas un 1 pielikums.",0
401,Telpiskās attīstības plānošanas izglītība un darba tirgus Latvijā,"Maģistra darba ietvaros autore apskatījusi telpiskās attīstības plānošanas izglītības struktūru un darba tirgu Latvijā. Darbā apkopota starptautiskā pieredze telpiskās attīstības plānošanas jomā un analizēta telpiskās attīstības plānošanas izglītība un tās sistēma Latvijā, vērtēts un analizēts studiju programmas absolventu viedoklis par studiju devumu darba tirgū, kā arī apkopots darba devēju viedoklis par esošo telpiskās attīstības plānošanas izglītības sistēmu.  Balstoties uz maģistra darba ietvaros apkopoto informāciju autore sniegusi savu vērtējumu telpiskās attīstības plānošanas izglītības sistēmas uzlabošanai Latvijā.",0
402,Dzeramā ūdens kvalitāte Ilūkstes novada Ilzes ciemā,"Bakalaura darba pētījuma pamatā ir Ilzes ciemā sniegtā dzeramā ūdens pakalpojuma novērtēšana, izmantojot Latvijas republikas normatīvos aktus un dzeramā ūdens analīzes rezultātus. Dažādi ķīmiskie un fizikālie ūdens rādītāji ir būtisks ūdens kvalitātes novērtēšanas rādītājs, kurš parādā, cik kvalitatīvi tiek pārvaldīts ūdenssaimniecības pakalpojums. Iegūtie rezultāti ir līdzeklis ar kura palīdzību ir iespējams novērtēt kādas problēmas, iespējams pastāv ūdens pakalpojuma sniegšanās procesā. Pētījumā tika sniegts iegūto rezultātu apraksts un salīdzinājums ar Latvijas valsts Ministru kabineta noteikumiem un monitoringa rezultātiem, kurus piedāvā vietējais komersants “SIA Ornaments”. Izmantojot dotos rādītājus un ūdenssaimniecības aprakstu, tiks noteiktas konkrētas problēmas un to cēloņi, kas izmaina ūdens kvalitāti Ilzes ciemā.",0
403,Augšņu un to īpašību raksturojums Vidzemes augstienē LIFE Viva Grass projekta etalonteritorijā “Rāmuļu skola”,"Viens no zālāju izplatības un kvalitātes, kā arī to apsaimniekošanas būtiskiem ietekmējošiem faktoriem ir augsnes un to īpašības, kuras savukārt ietekmē augsnes veidošanās faktori un procesi. Tādēļ Vidzemes augstienē viens no lauksaimniecības zemju izplatītākajiem lietojuma veidiem ir zālāju teritorijas, ko nosaka augsnes īpašības, t.sk. agrotehnoloģiskās īpašības, ko ietekmē saposmots un izteikti mainīgs reljefs. Tā kā daļēji dabisko zālāju platības ir apdraudētas, ir svarīgi noskaidrot augsnes un veģetācijas ģeogrāfiskās likumsakarības, jo zālāju kvalitāte ir atkarīga no augsnes īpašībām. Tas nepieciešams, lai plānotu daļēji dabisko zālāju, kā arī degradēto zālāju ilgtspējīgu apsaimniekošanu, novēršot to degradācijas un samazināšanās riskus. Bakalaura darba mērķis ir raksturot augšņu daudzveidību, fizikālās un ķīmiskās īpašības, kā arī to ietekmējošos faktorus un augsnes veidošanās procesus Vidzemes augstienē starptautiskā projekta LIFE Viva Grass etalonteritorijā “Rāmuļu skola”. Pētījumā konstatēta relatīvi augsta augšņu daudzveidība un fizikālo un ķīmisko īpašību mainība lokālā mērogā, ko nosaka saposmots reljefs, mitruma apstākļi un granulometriskais sastāvs augsnes cilmiezī. Pētījuma rezultāti parāda, ka augsnes daudzveidību un to īpašības augsnes virskārtā ietekmē ne tikai cilvēka saimnieciskā darbība, piemēram, augsnes erozija, augsnes iekultivēšana u.c., bet arī augsnes cilmiezis. Konstatēts, ka pastāv atšķirības ar 1982. augšņu kartēšanas datiem atšķirīgās kartēšanas metodikas un mēroga detalizācijas dēļ. Tas nozīmē, ka augsnes korektai kartēšanai lokālā mērogā saposmota reljefa apstākļos parauglaukumu izvietošana ir jāveic transektos. Turklāt augsnes karšu precizitātes uzlabošanai, izmantojot ekstrapolācijas metodes, ir jāņem vērā reljefa aspekti – novietojums un nogāžu slīpums. Teritorijās, kur nav izvietoti augsnes parauglaukumi, augsnes informācijas precizitāte samazinās.",0
404,Krasta erozijas ierobežošana ar kārklu stādījumiem pludmalē – Bigauņciema piemērs,"Bakalaura darbs ir veltīts krasta attīstības procesiem, krasta aizsardzībai un īpaši kārklu stādījumiem pludmalē. Pētījuma mērķis ir izvērtēt kārklu stādījumu smilts akumulācijas efektivitāti eolos un vilņošanās procesos. Pētījumā tika veikta pludmales šķērsprofilu nivelēšana Bigauņciemā, kā arī apkopoti iepriekšējos gados iegūtie dati. Rīgas līča Bigauņciema krasta iecirknis ir kārklu stādījumu efektivitātes izvērtēšanas modeļteritorija kopš 2013. gada.",0
405,"Atkritumu poligoni un izgāztuves, to slēgšanas un rekultivācijas iespējas","Latvijā šobrīd izdalīti 10 atkritumu apsaimniekošanas reģioni, kuros ir 11 sadzīves un viens bīstamo atkritumu poligoni. Atkritumu poligonos pastāv dažādas līdz šim neatrisinātas problēmas, tomēr šāds atkritumu apglabāšanas veids ir drošs salīdzinājumā ar vēsturisko mantojumu – atkritumu izgāztuvēm. Oficiāli Latvijā reģistrētas 558 izgāztuves, kuras šobrīd visas ir slēgtas, tomēr tikai nelielai daļai ir veikta atbilstoša rekultivācija. Maģistra darba mērķis bija iepazīties ar normatīvajiem aktiem, literatūru un konstatēt pašreizējo atkritumu noglabāšanas vietu situāciju, novērtēt, kādas ir galvenās atkritumu poligonu un izgāztuvju slēgšanas - rekultivēšanas nepilnības, kādā veidā nodrošināt ilgtspējīgu šo teritoriju pastāvēšanu. Atklājot likumdošanas un citas praktiskās nepilnības, tās novēršot būtu iespējams veikt poligonu un izgāztuvju sanāciju. Darbs sastāv no 3 nodaļām, 89 lapām, 19 attēliem, 12 tabulām un 4 pielikumiem. Atslēgas vārdi: poligoni, izgāztuves, rekultivācija, sanācija, izgāztuvju pārrakšana, materiālu atdalīšana.",0
406,Iedzīvotāju telpiskā diferenciācija Rīgas apkaimēs pēc mājās lietotās valodas,"Maģistra darba „Iedzīvotāju telpiskā diferenciācija Rīgas apkaimēs pēc mājās lietotās valodas” mērķis ir izpētīt Rīgai raksturīgās iedzīvotāju telpiskās diferenciācijas iezīmes pēc mājās lietotās valodas, izmantojot pieejamos datus un pielietojot datu apstrādes un analīzes metodes. Galvenie jautājumi maģistra darba teorētiskajā daļā saistīti iedzīvotāju telpiskās diferenciācijas un segregācijas izpēti. Pētījuma rezultātā tika raksturotas konstatētās iedzīvotāju diferenciācijas un segregācijas telpiskās izpausmes un likumsakarības, novērtēts to līmenis Rīgā pēc mājās lietotās valodas.",0
407,Nogulumu uzkrāšanās apstākļu izmaiņu liecības Ičas un Lagažas akmens laikmeta apmetņu teritorijās,"Paparde L., 2017. “Nogulumu uzkrāšanās apstākļu izmaiņu liecības Ičas un Lagažas akmens laikmeta apmetņu teritorijās”. Bakalaura darbs, Rīga, Latvijas Universitāte, Ģeogrāfijas un Zemes zinātņu fakultāte, Ģeogrāfijas nodaļa.  Paleoģeogrāfisko apstākļu izmaiņas Lubāna ezera attīstības gaitā ir būtiski ietekmējušas  akmens laikmeta apmetņu izvietojumu un cilvēku dzīves apstākļus. Lubāna ezera un Lubāna līdzenuma sarežģītās ģeoloģiskās attīstības dēļ, paleoģeogrāfiskie apstākļi dažādās vietās ap Lubānu ir atšķirīgi. Lai iegūtu priekšstatu par nogulumu uzkrāšanās apstākļu izmaiņām un rekonstruētu paleoģeogrāfiskos apstākļus akmens laikmetā senā Lubāna ezera krastos, bakalaura darbā tika pētītas Iča un Lagaža - divas Lubāna līdzenumā esošās akmens laikmeta apmetnes. Pētījuma ietvaros tika veikti lauka darbi, tai skaitā ģeoloģiskā urbšana un zondēšana, nogulumu paraugu iegūšana un dokumentēšana, kā arī tika veikti laboratorijas darbi: karsēšanas zuduma, sporu-putekšņu, makroskopisko atlieku un granulometriskā sastāva analīzes. Bakalaura darbs balstīts uz autores iegūtajiem datiem, kā arī agrāko pētījumu rezultātiem un to interpretāciju. Pētījumā secināts, ka vieni no būtiskākajiem iemesliem, kāpēc senais cilvēks mainīja savu apmetņu atrašanās vietas, ir ezera ūdens līmeņa svārstības un Lubāna krastu aizaugšana un pārpurvošanās.",0
408,Izstrādāto purvu kūdras slāņu īpašību raksturojums,"Bitenieks, R. “Izstrādāto purvu kūdras slāņu īpašību raksturojums”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 2017.  Pētījumam tika izvēlētas palikušās kūdras īpašības, kas ir nozīmīgas, plānojot tālāko kūdras lauku rekultivāciju. Līdz šim novērtējot izstrādāto kūdras lauku stāvokli galvenokārt tika pētīta veģetācija, bet nav pievērsta uzmanība palikušo kūdras slāņu īpašībām.  Bakalaura darba mērķis ir raksturot izstrādāto purvu kūdras slāņu īpašības izmantojot gan lauka darbu, gan laboratorijas darbu metodes: karsēšanas zudumu analīze (LOI), magnētiskā jutīguma, pH, kūdras botāniskā sastāva un sadalīšanās pakāpes analīze un kūdras dabīgā blīvuma analīze. Pētījumā iegūtie rezultāti norāda uz to, ka galvenās kūdras īpašību izmaiņas cilvēka darbības ietekmētajos purvos ir kūdras dabīgā mitruma samazināšanās, blīvuma palielināšanās, pH un minerālvielu daudzuma palielināšanās, kas saistāmas ar kūdras lauka hidroloģiskā režīma izmaiņām nosusināšanas rezultātā.",0
409,Mājokļu pieejamība vēsturisko centru urbānās reģenerācijas kontekstā,"Iedzīvotāju skaita samazināšanās rezultātā pilsētu vēsturiskie centri kļuvuši tukšāki. Norisinoties urbānajai reģenerācijai, veidojas ģentrifikācijas process. Tā novēršanai tiek izmantoti mājokļu pieejamības nodrošināšanas paņēmieni, kas sniedz iespēju īrēt mājokli, tā izmaksām nepārsniedzot 30% mājsaimniecības ikmēneša ienākumu. Analizējot ārzemēs izmantotos mājokļu pieejamības nodrošināšanas modeļus pilsētu vēsturisko centru urbānās reģenerācijas kontekstā, šī darba mērķis ir sniegt priekšlikumus, kā risināt urbānās reģenerācijas procesā izraisītās mājokļu pieejamības problemātiku Rīgas vēsturiskajā centrā.  Darba rezultātā tiek izvirzīts priekšlikums par pašvaldības atbalstītas bonusu sistēmas veidošanu, kas caur urbānās reģenerācijas procesa atvieglošanu, paredz pieejama mājokļa iekļaušanu īpašuma realizācijas projektā.",0
410,Apgādes un vides regulējošo ekosistēmu pakalpojumu biofizikālā novērtēšana un kartēšana saimnieciski izmantojamā meža teritorijā,"Bakalaura darba pētījuma pamatā ir ekosistēmu pakalpojumu novērtēšanas un kartēšanas metodikas pielietošana saimnieciski izmantojamā meža teritorijā.  Biofizikālo indikatoru izstrāde un novērtēšana kalpo kā pamats ekosistēmu vispārējā stāvokļa apzināšanai, kuru var izmantot tālākos pētījumos. Izstrādātie indikatori tiek izmantoti, lai novērtētu izvēlētos ekosistēmu pakalpojumus salīdzinošā skalā. Ekosistēmu pakalpojumu kartēšanai tiek pielietota ĢIS programmatūra un matricas modelis, lai telpiski attēlotu šīs vērtības katrā zemes lietojuma (nogabala) vienībā.  Pētījumā sniegts izmantotās modeļteritorijas apraksts un izmantotās novērtēšanas un kartēšanas metodes izklāsts. Rezultātu un diskusijas sadaļā iekļauts izvēlēto ekosistēmu pakalpojumu telpiskais novērtējums karšu formā un analizētas atšķirīgu ekosistēmu pakalpojumu vērtības atkarībā no mežaudzes raksturojošiem parametriem. Par izmantotajām metodēm un iegūtajiem rezultātiem darba noslēgumā izdarīti secinājumi.  Darba autors pētījuma izstrādei izmantojis datus, kas iegūti LVMI “Silava” un AS “Latvijas valsts meži” sadarbības projekta ietvaros.",0
411,Kalcīts un tā veidošanās apstākļi augšējā devona Daugavas svītas dolomītos Latvijas centrālajā un austrumu daļā,"Bakalaura darbā “Kalcīts un tā veidošanās apstākļi augšējā devona Daugavas svītas dolomītos Latvijas centrālajā un austrumu daļā” ir raksturotas minerāla kalcīta fizikālās īpašības, mikroelementu saturs un veidošanās apstākļi. Pētījumi veikti 8 dolomīta atradnēs; ģeoloģiskajā griezumā un atradņu teritorijā salīdzinātas kalcīta īpašības. Testētas kalcīta fluorescences izpausmes, pētīti plānslīpējumi, raksturoti kalcītā sastopamie mikroelementi un oglekļa stabilo izotopu attiecības tajā. Secināts, ka kalcīts kristalizējies no atmosfēras ūdeņiem sauszemes apstākļos. Šis minerāls veidojies paleokarsta procesa beigu stadijā pēc iegruvumu izveidošanās.  Atslēgas vārdi: mineraloģija, paleokarsts, fluorescence, δ13C analīze, mikroelementi, pēcsedimentācijas izmaiņas",0
412,Ziemeļkurzemē sastopamo devona Narvas svītas nogulumiežu sedimentācijas apstākļu rekonstrukcija,"Maģistra darbā raksturoti Kurzemes pussalas ziemeļos atsegtie Narvas svītas nogulumieži, kuri iepriekš nav tikuši apskatīti detalizētos sedimentoloģiskos pētījumos. Pētījums balstās uz lauka darbos dokumentētiem 7 ģeoloģiskajiem griezumiem, 24 paraugu granulometriskās analīzes rezultātiem, pieslīpņu un plānslīpējumu pētījumiem, kā arī griezumu korelācijas datiem. Ir nodalītas 12 fācijas un 3 fāciju asociācijas. Pēc ģeoloģisko griezumu piesaistes urbumiem var spriest, ka atsegtie Narvas svītas nogulumieži pieder svītas augšdaļai – Kernaves ridai. Nogulumiežu vidū dominē ļoti smalkgraudaini smilšakmeņi, mazāk ir mālaini aleirītisku nogulumu. Secināts, ka šie nogulumieži ir veidojušies plūdmaiņu kanālos un plūdmaiņu līdzenumā ļoti mainīga virziena ūdens straumju ietekmē. Atslēgvārdi: Eifela laikmets, sedimentoloģija, plūdmaiņu līdzenums, plūdmaiņu kanāli, slīpslāņojums, smilšakmeņi, māli.",0
413,Devona Arukilas svītas nogulumu uzbūve un sastāvs Ziemeļkurzemē,"Šī pētījuma mērķis bija noskaidrot Arukilas svītas nogulumu veidošanos ietekmējušos procesus un apstākļus, kā arī to izmaiņas laika gaitā, pamatojoties uz detalizētiem pētījumiem un atsegumu dokumentāciju Kaļķupītes krastos, izmantojot lauka un laboratorijas pētījumu metodes. Pētījuma ietvaros sastādīti 6 detalizēti ģeoloģiskie griezumi, nodalītas 14 fācijas un 3 fāciju secības. Piesaistot griezumus datubāzē pieejamajiem urbumu datiem, noskaidrots, ka pie Kaļķupītes pētītie nogulumi atbilst Arukilas svītas augšējai daļai, bet Grāvdangu atsegumā pētītie – šīs svītas vidusdaļai. Salīdzinot bakalaura darbā iegūtos datus ar literatūras datiem, secināts, ka Arukilas svītas nogulumi veidojušies deltu kanālos un līdzenumā ar būtisku, lielākoties dominējošu paisuma un bēguma procesu ietekmi.",0
414,Amatas upes hidroloģiskā režīma ilgtermiņa un sezonālās izmaiņas,"Darba mērķis ir izvērtēt Amatas upes hidroloģiskā režīma sezonālās un ilgtermiņa izmaiņas mainīga klimata apstākļos. Darbā raksturots Gaujas baseina upju hidroloģiskais režīms un to ietekmējošie faktori, aplūkoti hidroloģiskā režīma pētījumi Latvijā un Baltijā. Veikts Amatas upes baseina fizioģeogrāfiskais raksturojums. Analizēti rezultāti par Amatas upes hidroloģiskā režīma raksturojošo parametru (caurplūdums, temperatūra, ledus izveidošanās un uzlūšanas datumi, ledstāves ilgums) sezonālajām un ilgtermiņa izmaiņām un to savstarpējo korelāciju ar meteoroloģiskajiem parametriem (gaisa temperatūra un atmosfēras nokrišņi) laika periodā no 1921.-2015. gadam. Noteces režīms raksturots, analizējot gada vidējos un palu maksimālos caurplūdumus, 30 dienu minimālos vasaras (maijs-oktobris) un ziemas (novembris-februāris) mazūdens perioda vidējos caurplūdumus, kā arī noteces režīma korelāciju ar izkritušo nokrišņu daudzumu un gaisa temperatūru. Ūdens termiskais režīms raksturots, analizējot siltās sezonas (maijs-oktobris) vidējo un maksimālo ūdens virsējā slāņa temperatūru un mēnešu procentuālo sadalījumu, kad novērota sezonas maksimālā ūdens temperatūra, kā arī ūdens temperatūras korelāciju ar gaisa temperatūru. Ledus fenoloģiskais režīms raksturots, analizējot vidējos ledstāves perioda ilgumus, ledus iestāšanās un uzlūšanas datumus un to korelāciju ar gaisa temperatūru. Analizēta Billes hidroelektrostacijas ietekme uz ledus fenoloģiju.  Atslēgas vārdi: Amatas upe, hidroloģiskais režīms, sezonālās un ilgtermiņa izmaiņas, klimata mainība",0
415,Naftas produktu ietekme uz smilšaino nogulumu elektrovadītspējas īpašībām,"Maģistra darba “Naftas produktu ietekme uz smilšaino nogulumu elektrovadītspējas īpašībām” mērķis ir izzināt smilšaino nogulumu sastāva, mitruma un tajos esošo naftas produktu mijiedarbības ietekmi uz elektrovadītspējas rādītājiem, pielietojot tiešās izpētes metodes, kā arī izpētīt šo metožu attīstības tendences, pielietošanas nozīmi un iespējas lietišķās ģeoloģijas nozarē. Pētījumā secināts, ka pastāv cieša korelācija starp naftas produkta daudzumu gruntī un tās elektrovadītspējas rādītājiem, taču iegūto rezultātu vispārināšanā ir jāievēro piesardzība, jo pētījuma rezultāti norāda uz problēmām pielietojot elektrovadītspējas zondēšanas metodi lauka apstākļos, kas apgrūtina naftas produktu identificēšanu un iegūto datu interpretāciju.",0
416,Jūras krasta erozija Šķēdes apkaimē,"Bakalaura darbā “Jūras krasta erozija Šķēdes apkaimē” ir veikta zinātniskās literatūras analīze par Baltijas jūras krasta attīstību, to ietekmējošiem faktoriem un jūras krastu klasifikāciju Latvijā. Darbā tiek sīkāk apskatīts deviņus km garais krasta posms no Karostas, agrākās dzelzceļa stacijas “Gvardejskaja” līdz armijas mācību poligonam Šķēde. Krasta posmā tiek pētīta Liepājas ostas hidrotehnisko būvju izraisīta pastiprināta pamatkrasta erozija, kas apdraud Liepājas notekūdens attīrīšanas iekārtu kompleksu. Pētījumā ir veikta dažādu vecuma kartogrāfiskā materiāla salīdzināšana un analīze no pētamās teritorijas, kā arī veikta krasta nogāzes šķērsprofilu nivelēšana un nivelēšanas profilos iegūto datu interpretācija.",0
417,Gravitācijas mērījumu izmantošana aprakto ieleju lokalizēšanā,"Bakalaura darbā “Gravitācijas mērījumu izmantošana aprakto ieleju lokalizēšanā” tiek izvērtēta gravimetrijas metodes pielietošana aprakto ieleju atrašanās vietu un īpašību noskaidrošanā. Pētījuma mērķis ir apzināt gravitācijas lauka pētījumu metodes pielietošanas iespējas aprakto ieleju meklēšanā. Pētījumā veikts 1986. gada gravimetriskās kartēšanas datu pārinterpretācija, no kuras izdarīti secinājumi par aprakto ieleju atrašanās vietu Valmieras-Staiceles apkārtnē. Pētījuma otrajā daļā veikta lauka gravimetrijas profila uzmērīšana pār vienu no izdalītajām apraktajām ielejām. Pētījumā secināts, ka apskatītajā teritorijā ir konstatējamas ar apraktajām ielejām saistīta gravitācijas anomālijas. Tas norāda uz gravimetrijas metodes efektivitāti aprakto ieleju lokalizēšanā.",0
418,Ģeoloģisko pieminekļu fotogrammetriskā uzmērīšana izmantojot BGK,"Fotogrammetrija, tāpat kā citas zinātnes nozares, pielāgojas mūsdienu tehnoloģiskajiem sasniegumiem - tajā parādās jaunas metodes un pielietotie instrumenti. Par salīdzinoši jaunu un līdz galam neizpētītu tehnoloģiju var dēvēt realitātes 3D modelēšanu, jeb metodi, kurā no parastiem objektu fotoattēliem iespējams iegūt augstas precizitātes datorizētus 3D modeļus. Objektu lielums var būt - sākot no parastas tējas krūzes izmēriem līdz milzīgām inženierbūvēm un pat veselām pilsētām. Visiem objektiem iespējams izstrādāt 3D modeli ar realitātes modelēšanu, bet katra objekta uzņemšanas procesā jāievēro tieši šim objektam raksturīgā specifika, no kuras ir atkarīgs, kādi instrumenti tiks izmantoti, kāds būs tieši šim objektam paredzētais fotogrāfiju skaits un vietas pozīcija, vai objekta modeļa izstrādes procesā nepieciešams ierīkot atbalstpunktus modeļa vēlākai ģeoreferencēšanai.  Šī bakalaura darba ietvaros autors ir padziļināti izpētījis realitātes modelēšanas tehnoloģiju un izstrādājis īpašu metodiku vertikālu un subvertikālu ģeoloģisko pieminekļu iežu atsegumu uzņemšanai, izmantojot bezpilota gaisa kuģi (BGK) - jeb dronu. Izstrādātā metode veiksmīgi pielietota trīs Latvijas ģeoloģisko pieminekļu uzņemšanai un to 3D realitātes modeļu izgatavošanai.  Darba ietvaros autors ir novērtējis modeļu precizitāti un izvērtējis dažādās modeļu praktiskās pielietojuma iespējas.     Atslēgas vārdi: realitātes 3D modelēšana; BGK; fotogrammetrija; ģeoloģiskie pieminekļi",0
419,"Ģeogrāfisko, agroekoloģisko un sociālekonomisko faktoru ietekme uz zemes lietojumu: Aknīstes novada piemērs","Bakalaura darba mērķis ir noskaidrot ģeogrāfisko, agroekoloģisko un sociālekonomisko faktoru ietekmi uz zemes lietošanas veidiem un segumiem Aknīstes novadā. Novads atrodas Sēlijā Latvijas un Lietuvas pierobežā. Pētījumā balstās uz zemes lietošanas veida un seguma apsekošanas rezultātiem 2015. un 2016.  gadā, un iedzīvotāju aptaujas rezultātiem 2015. gadā. Faktoru ietekmes noskaidrošanai izmantota multinominālā loģistiskā regresijas analīze. Pētījums parāda, ka zemes pamešanas iemesls dabas apstākļu un cilvēka lēmumu mijiedarbība. Apskatītie ģeogrāfiskie un agroekoloģiskie faktori izskaidroja 21,1% zemes pamešanas gadījumu, pārējo daļu, visticamāk, veido sociālie un sociālekonomiskie faktori. Ja saglabāsies līdzšinējie Eiropas Savienības un valsts atbalsti lauksaimniekiem, visticamāk lielas izmaiņas nākotnē zemes izmantošanā Aknīstes novadā nav sagaidāmas.",0
420,Gruntsūdens režīma ietekme uz dabisko zālāju veģetāciju Aiviekstes palienē,"Gruntsūdens režīma ietekmes uz dabisko zālāju veģetāciju noteikšanai ir izvēlēta viena reprezentatīva teritorija Aiviekstes palienē. Teritorijā ierīkotas 10 gruntsūdens līmeņa monitoringa akas un pēc Brauna – Blankē metodes aprakstīti 39 parauglaukumi. Gruntsūdens līmeņa mērījumi veikti no 2016. gada jūlija līdz 2017. gada aprīlim. Teritorijā tika izdalītas piecas augu sabiedrības, no kurām divas ir grīšļu sabiedrības, viena graudzāļu sabiedrība un divas ‘’pārejas’’ sabiedrības. Noskaidrots, ka gruntsūdens līmenis ietekmē augu sabiedrību veidošanos – mitrākās vietās, kur gruntsūdens līmenis svārstās no 0-30 centimetriem, dominē grīšļu sabiedrības, savukārt graudzāļu sabiedrības labprātāk attīstās mēreni mitrās vietās, kur gruntsūdens līmenis svārstās ap viena metra atzīmi.",0
421,Pilsētu sarukšanas ietekme uz vidi. Ventspils pilsētas piemērs,"Kamēr globāli pieaug pilsētu iedzīvotāju īpatsvars, vienlaikus pastāv arī pilsētas, kas sarūk. Galvenie pilsētu sarukšanas iemesli ir suburbanizācija, iedzīvotāju migrācija uz citām pilsētām, ārzemēm vai laukiem. Arī Ventspils ir rūkoša pilsēta – pēdējo 17 gadu laikā iedzīvotāju skaits ir samazinājies par 19%. Bakalaura darbā tika pētīta sarukšanas ietekme uz Vecpilsētas vidi un pilsētas inženierinfrastruktūru, zaļo zonu pieejamību un noskaidrots amatpersonu viedoklis par pilsētas attīstības procesiem. Pētījumā tika secināts, ka sarukšanas ietekmē Vecpilsētā nepilnīgi izmantotās ēkas un perforācijas caurumi veido pamestus kvartālus, kā arī novērojama socio-telpiska segregācija, Vecpilsētā koncentrējoties galvenokārt veciem cilvēkiem, romu tautības pārstāvjiem, huligāniem un narkomāniem. Iedzīvotāju skaita samazināšanās arī ietekmējusi pilsētas inženierinfrastruktūru, taču atbildīgajās institūcijās vēl nav veikti aprēķini, lai noskaidrotu, kādai ir jābūt minimālajai jaudai, lai sistēma darbotos efektīvi. Ventspils pilsētas attīstības stratēģija ir balstīta uz ekonomisku izaugsmi un cīņu ar sarukšanu, nevis pielāgošanos tai, ko daļēji apstiprina amatpersonu intervijas.",0
422,"Priekšlikumi lidostas pilsētas plānošanai starptautiskās lidostas ""Rīga"" un Skultes ciema telpā","Lidostas attīstībai ir izstrādāti dažādi telpiskās plānošanas dokumenti, taču nevienā no tiem nav skatīta lidosta kontekstā ar tās apkārtni un telpisko struktūru. Arī aktuālais lidostas attīstības plāns (Starptautiskās lidostas «Rīga» attīstības plāns 2012.-2036.gadam) pēc būtības ir sava veida biznesa plāns apvienojumā ar tehnisko plānojumu, vadlīnijas lidostas un tās teritorijas attīstībai tās iekšienē. Līdz ar to, netiek apskatīta lidostai pieguļošā zona, kas atrodas žogam otrā pusē. Lidostas skrejceļš ir atbrīvots no nodokļu maksāšanas, tomēr pārējais viss saistībā ar nodokļiem, otrpus lidostas žogam ir zem Mārupes pašvaldības kontroles. Maģistra darba mērķis ir – analizēt Starptautiskās lidostas «Rīga» Skultes ciema apkārtni kā lidostas pilsētas potenciālo paplašinājuma teritoriju Mārupes novadā, izstrādāt priekšlikumus potenciālās lidostas pilsētas attīstībai nākotnē un izpētīt priekšnoteikumus, kas jāņem vērā integrējot apdzīvojuma struktūru un lidostas teritorijas saskarsmes zonu. Maģistra darbs ir rakstīts latviešu valodā un sastāv no 1 (viena) sējuma. Maģistra darba tekstuālā daļa izklāsīta kopā uz 83 (astoņdesmit trīs) lapām. Darbs sastāv no 5 (piecām) nodaļām, tajā ir iekļauti 16 attēli, secinājumi, izmantotās literatūras un avotu saraksts. Maģistra darbam ir 5 (pieci) pielikumi.",0
423,Melno visteņu (Empetrum nigrum) ogu un lapu ķīmiskais sastāvs,"Melnā vistene (Empetrum nigrum) ir plaši izplatīts augs Ziemeļu puslodē, un tā ir sastopama arī Latvijas mežos un purvos. Bakalaura darba mērķis ir veikt melno visteņu ogu, to izspiedņu un lapu ķīmiskā sastāva kompleksu izpēti dažādos ekstraktos, un identificēt ogu sastāvā esošos lipīdu klases un antociānu grupas savienojumus, veicinot melno visteņu svaigu ogu un to izspiedņu izmantošanu jaunu produktu izstrādē. Daudziem melnās vistenes sastāvā atrastajiem ķīmiskajiem savienojumiem piemīt antioksidatīva, antimikrobiāla un pretiekaisuma iedarbība. Bakalaura darbā ir pētīti un identificēti melno visteņu ogu izspiednēs un lapās esošie savienojumi. Pētījumā tika secināts, ka kompleksā melno visteņu ogu pārstrādē ir iespējams iegūt vērtīgas spiedpaliekas, kuru sastāvā ir bioloģiski aktīvas polifenolu un lipīdu vielu grupas. Ķīmiskā sastāva analīze liecina, ka melnā vistene un tās ogu sulas ražošanas blakusprodukti ir ar potenciāli augstu vērtību, un tie var tikt izmantoti jaunu produktu ražošanā.",0
424,Ģeoradara izmantošana asfaltbetona segas porainības noteikšanā,"Maģistra darbs “Ģeoradara izmantošana asfaltbetona segas porainības noteikšanā” veltīts radiolokācijas metodikas attīstīšanai asfaltbetona porainības un biezuma pētīšanai ar ģeoradaru. Līdzšinējos pētījumos maz uzmanība pievērsta ceļu būvē izmantoto materiālu elektromagnētiskajām īpašībām, kas sarežģī ģeoradara pielietošanu ceļa veidojošo kārtu biezuma un porainības mērījumos. Minētais nosaka pētījuma aktualitāti. Pētījumā tiek sniegts pētījumu teorijas apraksts, izmantoto radiolokācijas un ģeoloģisko pētījumu, laboratorijas analīžu, radiolokācijas ierakstu apraksts un to interpretācija.  Secināts, ka ar metāla plātnes testu iegūtās dielektriskās caurlaidības koeficientu ɛ′ nevar pielietot asfaltbetona segas biezuma aprēķināšanai, ja asfaltbetona segas kārtās nav izmantoti pēc ɛ′ īpašībām vienādi materiāli. Korelācija starp ɛ′ un asfaltbetona porainību nav viennozīmīga.",0
425,Smilšaino nogulumu filtrācijas koeficienta noteikšanas metožu salīdzinājums,"Maģistra darbs “Smilšaino nogulumu filtrācijas koeficienta noteikšanas metožu salīdzinājums” ir veltīts filtrācijas koeficienta noteikšanas problemātikai. Līdzšinējos pētījumos filtrācijas koeficienta vērtību izkliede starp laboratorijā, in situ un ar empīriskajiem vienādojumiem iegūtajām filtrācijas koeficientu vērtībām ir apskatīta maz. Tāpat līdz šim nav plašāk pētīts laboratorijā iegūto filtrācijas koeficientu vērtību, kas noteiktas ar dažādām iekārtām, atšķirības, kas arī nosaka tēmas aktualitāti.  Darba mērķis ir novērtēt iegūto filtrācijas koeficienta vērtību un izkliedi atkarībā no pielietotās filtrācijas koeficienta noteikšanas metodes. Darbā apzinātas smilšainos nogulumos izmantoto metožu nepilnības. Secināts, ka nogulumu filtrācijas koeficienta noteikšana gan laboratorijā, gan ar empīriskajiem vienādojumiem ir problemātiska.  Atslēgas vārdi: laboratorijas iekārtas Eijkelkamp un GOST, glaciofluviāli nogulumi, empīriskie vienādojumi, dubultgredzenu infiltrometrs, kēmu terase.",0
426,Efektīvo nokrišņu izpēte Latvijas teritorijā,"Maģistra darba tēma ir „Efektīvo nokrišņu izpēte Latvijas teritorijā”. Pētījuma mērķis ir izvērtēt efektīvo nokrišņu sadalījumu Latvijas teritorijā, lai teorētiski novērtētu iespējamo biogēno vielu noteci no lauksaimniecības zemēm. Pētījuma realizācijai tika veikts literatūras izvērtējums par pētījuma tēmu, veikti efektīvo nokrišņu aprēķini ar 2 dažādām metodēm, par pamatu ņemot ilggadīgos vidējos meteoroloģiskos novērojumu datus, kā arī, izmantojot iegūtos rezultātus par klimatisko rādītāju sezonālo sadalījumu dažādos Latvijas reģionos, izvērtēti katrai pētījuma teritorijai periodus ar potenciāli augstāko biogēno vielu noteci no lauksaimniecības zemēm.",0
427,Latvijas jauniešu migrācija uz Ārvalstīm. Norveģijas piemērs,"Maģistra darba mērķis ir izvērtēt jauniešu migrācijas plūsmu no Latvijas uz Norvēģiju, raksturojot galvenās migrācijas iezīmes. Empīriski pētniecisko daļu veido  Latvijas jauniešu aptaujas īstenošana un aptaujas rezultātu analīze. Izmantojot globālā tīmekļa sociālo vietni Facebook, tika iegūtas 224 anketas no Latvijas jauniešiem, kuri dzīvo vai ir dzīvojuši Norvēģijā. Iegūtie aptaujas rezultāti tika analizēti ar SPSS programmas palīdzību.  Maģistra darbs sastāv no anotācijām un piecām nodaļām. Pirmajā nodaļā ir aprakstītas starpvalstu migrācijas galvenās formas un noteicošie motīvi, kā arī aplūkotas jauniešu migrācijai raksturīgās iezīmes. Otrajā nodaļā aplūkota Norvēģija kā starptautiskās migrācijas galamērķis, un tās nozīme migrantiem no Latvijas, analizējot sekundāros datus. Trešajā nodaļa aprakstīti veiktā pētījuma izmantotie materiāli un pielietotās metodes aptaujas veikšanai un kvantantīvo datu analīzei. Ceturtajā nodaļā veikta iegūto datu analīze, bet piektajā nodaļā aprakstīti galvenie pētījuma secinājumi.",0
428,Postproduktīvisms un tā iezīmes Dienvidigaunijas lauku ainavā,"Bakalaura darbā “Postproduktīvisms un tā iezīmes Dienvisigaunijas lauku ainavā” raksturoti mūsdienu saimniecības procesi pierobežas teritorijā postproduktīvisma teorijas un multifunkcionālas lauksaimniecības kontekstā. Darbs apskata lauksaimniecības un tās dažādo prakšu vēsturi Eiropas un Igaunijas ainavu kontekstā un detalizētāk aplūko Sennas un Lauri ciemus Rouges pagastā, kur vērojamas postproduktīvisma lauksaimniecības režīma iezīmes. Pētījums tika veikts balstoties uz vairākiem aspektiem, kas pēc teorijas norāda lauku attīstības virzību uz postproduktīvismu. Tika veiktas vietas studijas veicot lauku darbus (Sennas un Lauri ciema apsekošana, padziļinātās intervijas, novērojumi) un izmantojot kartogrāfisko metodi un sekundāro datu analīzi.",0
429,"Ilggadīgo zālāju augšņu un to īpašību raksturojums Vidzemes augstienē, Z/S ""Šovītes""","Augsnes īpašības ietekmē zālāju kvalitāti un to ilgtspējīgu apsaimniekošanu, kā arī arvien nozīmīgs kļūst jautājums par ekosistēmu pakalpojumiem, kas ir atkarīgi no augsnes īpašībām. Turklāt kopš pagājušā gadsimta otrās puses Eiropā un arī Latvijā ir vērojama strauja ilggadīgo zālāju platību samazināšanās, tajā skaitā arī Vidzemes augstienē, tad ļoti būtiski ir noskaidrot augšņu īpašību ģeogrāfiskās likumsakarības un to ietekmējošos faktorus ne tikai reģionālā, bet arī lokālā mērogā, kas ir būtiski ne tikai saistībā ar zālāju ilgtspējīgu apsaimniekošanu, bet saistībā arī ar augsnes kartēšanas metodisko aspektu pilnveidošanu. Bakalaura darba mērķis ir noskaidrot augšņu un to īpašību ģeogrāfiskās likumsakarības saistībā ar dabas faktoriem un cilvēka saimniecisko darbību ilggadīgajos zālājos Z/S „Šovītes”. Pētījumā apkopota literatūra par dabiskajiem augsni ietekmējošajiem un antropogēnajiem faktoriem, kas rada ietekmi uz augsnes īpašībām un to telpisko raksturojumu. Pētījuma rezultāti parāda, ka Z/S „Šovītes” ilggadīgajos zālājos lokālā mērogā, kur augsnes cilmiezis veidojies uz morēnas nogulumiem, ir sastopama relatīvi liela augšņu daudzveidība, ko nosaka dažādas izpausmes augsnes veidošanās procesi, piemēram, organisko vielu akumulācija, podzolēšanās, glejošanās, kā arī augsnes erozija. Augšņu ķīmiskās un fizikālās īpašības nosaka augsnes cilmiezis un granulometriskais sastāvs, kā arī reljefs un mitruma apstākļi, turklāt nozīmīga ir arī cilvēka saimnieciskā darbība un arī vēsturiskā zemes izmantošana. Iegūtie pētījuma rezultāti ir nozīmīgi ne tikai saistībā ar zālāju ilgtspējīgu apsaimniekošanu, bet saistībā arī ar augsnes kartēšanas metodisko aspektu pilnveidošanu lokālā mērogā.",0
430,Fenoloģiskais fotomonitorings LU Botāniskajā dārzā,"Bakalaura darbā izvērtēta digitālo fotogrāfiju izmantošanas efektivitāte un iespējas fenoloģijas pētījumos, Latvijas Universitātes Botāniskā dārza piemērā. Veicot pētījumu, tika izmantoti digitālie fotoattēli no Latvijas Universitātes tīkla kameras datu bāzes, kas uzņemti no 2009. līdz 2014. gadam. Pēc datu atlases, apstrādes un analīzes, tika noteiktas pavasara un rudens fāzes trīs kokiem – parastajai ievai Padus avium, parastajai kļavai Acer platanoides un āra bērzam Betula pendula, kā arī noteiktas ziemas mēnešiem raksturīgās fāzes. Katrai no fāzēm ir noteikts iestāšanās datums, ilgums, raksturota tā attīstība, veikts salīdzinājums starp gadiem.  Papildus datu bāzē pieejamajiem materiāliem, tika veikti lauka apsekojumi, uzņemot koku fotogrāfijas tuvplānā un izvērtējot tīkla kameras attēlu precizitāti.  Pēc iegūtajiem rezultātiem var secināt, ka fotomonitorings ir efektīva metode, lai identificētu un raksturotu fenoloģiskās fāzes.",0
431,Baltijas jūru piesārņojošo atkritumu monitoringa programmas izvērtējums Latvijā,"Pētījumā analizēta jūras piesārņojošo atkritumu monitoringa sistēma Latvijā un sniegti ieteikumi tās uzlabošanai, lai pēc iespējas efektīvāk sniegtu nepieciešamo informāciju jūras piesārņojošo atkritumu problēmas samazināšanai Baltijas jūras Latvijas piekrastē. Kopš 2012. gada īstenotā nodibinājuma “Vides izglītības fonds” pludmaļu monitoringa programma analizēta saistībā ar izvēlēto monitoringa vietu skaitu un novietojumu, monitoringa veikšanas biežumu un laiku, atkritumu vienību klasifikāciju un uzskaites metodiku, programmas koordinēšanu, kā arī iegūtās informācijas uzglabāšanu un izmantošanu komunikācijā. Analīzes rezultātā sniegti ieteikumi, kas salāgo nepieciešamību izpildīt Eiropas Savienības Jūras stratēģijas pamatdirektīvas prasības, vienlaicīgi sniedzot nepieciešamo informāciju Latvijas nacionālās un pašvaldību politikas plānošanai.",0
432,Bēgļu un alternatīvo statusu ieguvušo personu integrācijas iespējas un prakse Latvijas sabiedrībā,"Pēdējo gadu laikā ģeopolitiskās situācijas izraisītā aktīvā imigrantu plūsma no Tuvo Austrumu un Āfrikas reģioniem uz Eiropu tiek definēta kā migrācijas krīze. Dažādu tautību, kultūru un reliģiju cilvēki bēg no dienvidu valstīm labākas dzīves meklējumos. Eiropas valstīm  cilvēkus, kuri bēg no kara un lūdz patvērumu ir pienākums uzņemt un palīdzēt šīm personām. Bēgļu integrācija sabiedrībā ir jautājums, kam tiek pievērsta īpaša uzmanība. Šajā pētījumā tika analizēta Eiropas migrācijas krīzē iesaistītie bēgļi un alternatīvo statusa ieguvušās personas, kā arī to integrācijas un prakses iespējas Latvijā, analizējot valsts institūciju sadarbību ar nevalstiskajām organizācijām. Bakalaura darba mērķis ir izvērtēt bēgļu un alternatīvo statusu ieguvušo personu integrācijas iespējas un praksi Latvijā, kā arī izstrādāt priekšlikumus tās attīstībai. Pētījuma rezultāti liecina, ka integrācijas process Latvijā tiek uzsākts līdz ar patvēruma meklētāja ierašanos Latvijā. Sociālekonomiskās iekļaušanās modelis bēgļa vai alternatīvo statusu saņēmušajām personām Latvijā ir relatīvi jauns un tas ir jāpilnveido, uzlabojot sadarbību starp valsts institūcijām, nevalstisko sektoru un brīvprātīgajām biedrībām.",0
433,Sabiedrības interešu integrēšana Rāznas Nacionālā parka pārvaldībā,"Bakalaura darbā „Sabiedrības interešu integrēšana Rāznas nacionālā parka pārvaldībā”, tiek analizēta savstarpējā mijiedarbība starp sabiedrību un īpaši aizsargājamās teritorijas pārvaldes procesiem. Jauni pētījumi liecina, ka dzīvojot aizsargājamās teritorijās privātajiem sektoriem veidojas konflikti ar vides pārvaldību, kas kontrolē apsaimniekošanas ierobežojumus. Rezultātā cilvēki attālinās no dzīvesvietas, nenovērtējot apkārtnes unikalitāti.  Bakalaura darba ietvaros uzdevums noteikt sabiedrības viedokli, kā aizsargājamās teritorijas ietekmē vietējos iedzīvotājus. Tika izvērtētas Rāznas Nacionālā parka dabas vērtības kopējā telpas sadalījumā. Tāpēc tika veikta aptauja Rāznas nacionālā parka iedzīvotājiem un izvērtēti rezultāti, lai izprastu galvenos konflikta cēloņus, kā arī sniegt priekšlikumus Rāznas pārvaldībām, lai mazinātu esošo spriedzi.  Bakalaura darbs izstrādāts 3 nodaļās un 10 apakšnodaļās uz 40 lpp. (Neskaitot titullapu, saturu, anotācijas un pielikumus). Darbā ietverti  21 attēli, 4 pielikumi, 30 atsauces uz informācijas avotiem.",0
434,Smilts nogulumu kolektorīpašības un granulometriskais sastāvs,"Bulindža A., 2016. „Smilts nogulumu kolektorīpašības un granulometriskais sastāvs”. Bakalaura darbs, Rīga, Latvijas Universitāte, Ģeogrāfijas un Zemes zinātņu fakultāte, Ģeoloģijas nodaļa. Bakalaura darbā ir raksturotas un apskatītas populārākās nogulumu kolektorīpašības. Darba ietvaros smilts un grants nogulumiem laboratorijā tika noteiktas dažādas fizikālās un kolektorīpašības – filtrācijas koeficients, cieto daļiņu blīvums, granulometriskais sastāvs, porainība un ūdens atdeve un ietilpība. Laboratorijas analīzēm tika izmantoti paraugi, kas iegūti no Dubkalnu karjera un Garkalnes karjera.  Atslēgas vārdi: Dubkalnu karjers, Garkalnes karjers, ūdens atdeve, filtrācijas koeficients",0
435,Karsta procesu izpausmes Salaspils novadā,"Valtere, K. 2016. Karsta procesu izpausmes Salaspils novadā. Bakalaura darbs. Latvijas Universitāte, Rīga, 41 lpp.  Bakalaura darbā ir veikts pētījums par karsta procesu izpausmēm, atklātajām un slēptajām karsta formām Salaspils novadā, Ropažu līdzenuma dienvidrietumos. Pētījumā izveidots trīs dimensionāls Zemes virsmas modelis, izmantojot LIDAR aerolāzerskenēšanas datus. Visas potenciālās karsta formas ir pārbaudītas lauka apsekošanā. Iegūtie rezultāti liecina par karsta procesu izplatību galvenokārt Salaspils novada centrālajā daļā, īpaši ģipšakmens karjera dienvidos, kur plešas karsta formām blīvs karsta apgabals.",0
436,Ogres svītas smilšaino nogulumu sastāvs un veidošanās apstākļi Stiglavas un Gurovas gravu atsegumos,"Bakalaura darbā tika pētīti devona smilšaino nogulumu sastāvs un to veidošanās apstākļi divos ģeoloģiski ģeomorfoloģiskos veidojumos – atsegumos Stiglavas un Gurovas gravā Latgalē. Izveidoti ģeoloģiskie griezumi, veikta detalizēta granulometriskā analīze, mērīti slāņojuma elementi, kā arī tika ievāktas, preparētas un identificētas fosilijas. Izmantojot sastādītos griezumus, nosakot fosilijas un veicot granulometrisko analīzi, apkopojot literatūras avotus un iepriekšējo pētījumu rezultātus, autoram izdevās noskaidrot šo smilšakmeņu piederību augšējā devona Pamūšu reģionālā stāva Ogres svītai. Gurovas gravas atsegumos ir ļoti daudz fragmentāru mugurkaulnieku fosiliju, bet Stiglovas gravas atsegumos fosilijas sastopamas krietni mazākā skaitā.",0
437,"Oglekļa krājumu ģeogrāfiskās izplatības raksturojums augsnes virskārtā lauksaimniecībā izmantojamās zemēs Latvijā, LUCAS 2009 projekta piemērā","Sauszemes sistēmā augsne ir pasaulē lielākā oglekļa krātuve, kam ir liela nozīme augsnes kvalitātes nodrošināšanā un pārtikas ražošanā. Organiskā oglekļa samazināšanās ir viens no augsnes degradācijas riskiem. Turklāt oglekļa piesaiste augsnei ir ļoti nozīmīga loma klimata mainības mazināšanā, tādēļ ir nozīmīgi noskaidrot, kādi ir organiskā oglekļa krājumi un dinamika. Maģistra darbā veiktais pētījums ir aktuāls, jo Latvijā līdz šim nav analizēti un raksturoti augsnes organiskā oglekļa krājumi, to izplatības ietekmējošie faktori augsnes virskārtā lauksaimniecībā izmantojamās zemēs, turklāt darba ietvaros izstrādātie metodiskie risinājumi sniedz iespējas nākotnē modelēt augsnes organiskā oglekļa telpisko mainību atkarībā no kvartāra ģeoloģiskajiem nogulumiem un granulometriskā sastāva grupām. Pētījuma rezultāti parāda, ka nozīmīgākā loma organiskā oglekļa krājumiem augsnes virskārtā lauksaimniecībā izmantojamās zemēs ir ģeoloģiskajiem nogulumiem, kas nosaka augsnes ķīmiskās un fizikālās īpašības un tās veidošanās procesi, kā arī ne mazāk nozīmīgs ir zemes lietojums, mēslojuma izmantošana un mitruma apstākļi.",0
438,"Aramzemju izplatības ietekmējošie faktori Apes, Veclaicenes un Jaunlaicenes pagastos 1998. un 2015. gadā","Lauksaimniecības zemju izmantošana ievērojami mainās dažādu faktoru ietekmē. Pētot aramzemju platību dinamiku, dabiskās apmežošanās procesus, iespējams skaidrot dažādus cēloņus lauksaimniecības zemju lietošanas izmaiņām. Latvijā veikti vairāki pētījumi par lauksaimniecības marginalizācijas procesiem, kas ietver arī aramzemju izmantošanu, kā arī to platību izmaiņas. Maģistra darba mērķis ir noskaidrot aramzemju izplatības ietekmējošos faktorus Latvijas ziemeļaustrumu pierobežā 1998. un 2015. gadā. Maģistra darbā ir apkopota literatūra par lauksaimniecības zemju, tai skaitā aramzemju izmantošanas izmaiņām. Apkopota informācija arī par abiotisko faktoru ietekmi, ES lauksaimniecības politikas un iedzīvotāju ietekmi uz aramzemju izmantošanu. Rezultāti parāda, ka pētītajās teritorijās aramzemju platība ir samazinājusies kopš 1998. gada, turklāt aramzemju izplatību būtiski ietekmē abiotiskie faktori. ES un valsts lauksaimniecības politika motivē iedzīvotājus uzturēt marginālās lauku teritorijas sakoptākas, tomēr pierobežā lauksaimniecības zemes ir pakļautas pamešanas procesam, ko nosaka augsnes faktori.",0
439,Mazo pilsētu attīstības iespējas Vidzemē: Raunas piemērs,"Maģistra darba „Mazo pilsētu attīstības iespējas Vidzemē: Raunas piemērs” mērķis ir izvērtēt Vidzemes mazo pilsētu sabiedrības struktūras un aktīvas sabiedrības daļas aktivitātes kā teritorijas attīstības potenciālu un tālākas tā atraisīšanas iespējas un lomu pilsētas/vietas attīstībā, kā arī izstrādāt priekšlikumus Vidzemes mazo pilsētu atjaunotnei un attīstībai. Darba aktualitāti nosaka Latvijas politikā dominējošais ekonomiskais skatījums un “resursu centrēšanas” pieeja. Maģistra darba ietvaros apzināts teorētiskais ietvars par mazo pilsētu veidošanās procesu Latvijā, mērogu, attīstības nosacījumiem un pieeju iespēju novērtēšanai. Veikta Raunas un Smiltenes dzīves telpas analīze, iedzīvotāju anketēšana, izvērtētiun raksturoti Raunas un Smiltenes dzīvestelpas veidošanās nosacījumi. Darba noslēgumā sagatavoti priekšlikumi mazo pilsētu attīstībai Vidzemē",0
440,Aizkraukles purva ekonomiskā vērtība,"Maģistra darbā ‘’Aizkraukles purva ekonomiskā vērtība’’ aplūkota  purva ekonomiskā  vērtība no dažādām pusēm – gan no vietējo iedzīvotāju, gan no vietējas pašvaldības skatu punkta.  Maģistra darba mērķis ir izpētīt Aizkraukles purva ekonomisko vērtību vietējo edzīvotāju ikdienā, veicot daļēji strukturētās intervijas ar iedzīvotājiem un analizējot  informāciju par purvā sastopamajām ekonomiskajām vērtībām un to nozīmi apkārtējo novadu ekonomikā. Aizkraukles purvs tika izvēlēts kā pētījumam piemērota teritorija, jo purvā ir divas dažādas daļas – ietekmēta un dabiska. Purva ietekmētajā daļā uzņēmums SIA ‘’Kūdras enerģija’’ nodarbojas ar kūdras ieguvi, bet purva dabiskajā daļā atrodas Natura 2000 teritorija dabas liegums „Aizkraukles purvs un meži”.  Ogu lasīšana ienes ekonomisku labumu vietējiem iedzīvotājiem, bet kūdras ieguve nenes lielu pienesumu novadu pašvaldībām.   Darbs sastāv no literatūras apskata par purvu ekonomiskajām vērtībām, par ekosistēmu pakalpojumiem, pētījuma materiālu un metožu apraksta, rezultātu apkopojuma un pielikumiem.",0
441,Publisku ūdeņu teritoriju plānošana: Cieceres ezera piemērs,"Maģistra darbs ""Publisku ūdeņu teritoriju plānošana: Cieceres ezera piemērs"" ir balstīts uz autores praktisko pieredzi teritorijas plānošanā, tai skaitā, sabiedrības iesaistīšanas un līdzdalības nodrošināšanas pieredzi. Darba izstrādes gaitā ir veikta publiskā ezera izmantošanas un teritorijas plānošanas normatīvā regulējuma analīze, nacionālā, reģionālā un vietējā līmeņa plānošanas dokumentu analīze. Darba autore darbā meklē atbildes uz problēmjautājumiem, kas saistīti ar publisko ezeru ūdens teritorijas izmantošanas plānošanu un ezera resursu ilgtspējīgas izmantošanas nodrošināšanu. Darba aktualitāti nosaka jaunā situācija, kad līdz ar “Zemes pārvaldības likuma” spēkā stāšanos pašvaldības ir savā administratīvajā teritorijā esošo publisko ezeru valdītājas. Darbā izstrādāto Cieceres ezera teritorijas plānošanas priekšlikumu plānots integrēt Brocēnu novada teritorijas plānošanas dokumentā, kurš patreiz ir izstrādes stadijā.",0
442,Augsnes faktoru ietkeme uz zemes izmnatošanas struktūru Ukru pagastā,"Latvijā pēdējā gadsimta laikā ir vērojama periodiska zemes lietojuma veida mainība, ko ir ietekmējuši dažādi sociālie, ekonomiskie un politiskie aspekti. Lauksaimniecības zemju apmežošanās ir viens no procesiem, kas raksturo zemes izmantošanas struktūras maiņu, kas aktuāls ir kļuvis pēc Latvijas neatkarības atjaunošanas un visizteiktāk ietekmē marginālās teritorijas. Salīdzinoši maz pētījumi ir veikti, kas ietvertu arī augsnes faktoru ietekmi uz apmežošanās procesiem. Pētījuma mērķis ir noskaidrot, kā augsnes faktori ir ietekmējuši zemes izmantošanas struktūru Ukru pagastā, kā arī papildus novērtēt sociālpolitisko procesu ietekmi, lai varētu labāk izprast teritorijas kopējo ainu. Pētījuma rezultātā tika noskaidrotas vairākas tendences, bet kopumā tika secināts, ka augsnes faktori, tādi kā augsnes tips, granulomteriskais sastāvs un zemes kvalitāte, spēlē būtisku lomu pagasta zemes izmantošanas struktūras mainībā.",0
443,Saldus pilsētas izglītības iestādes un kultūrvides attīstība,"Ruzaiķis, J. 2016. Saldus pilsētas izglītības iestādes un kultūrvides attīstība. Bakalaura darbs. Latvijas Universitāte, Rīga 64 lpp. Bakalaura darbā tiek pētītas Saldus pilsētas pieejamās izglītības iestādes un to attīstības izmaiņas, pilsētas kultūrvides objekti, kā arī pilsētas identitāte. Saldus pilsētas izglītības iestādes šobrīd ir aktuālas, jo Saldus pilsētā iedzīvotāju skaitam samazinoties, ir nepieciešams veikt izglītības iestāžu reformu. Informācija par Saldus pilsētas izglītības iestādēm nav apkopotas. Kultūrvides attīstība ir viens no galvenajiem veidiem, kā uzlabot tūrismu Saldus pilsētā. Bakalaura darba mērķis ir apkopot informāciju par izglītības iestādēm un to lomu pilsētā, kā arī kultūrvides attīstības iezīmes Saldus pilsētā.  Iedzīvotāju skaita samazināšanās atspoguļojas Saldus pilsētas izglītības struktūrā un kultūrvidē, kā arī pārveido pilsētas vidi. Lai noskaidrotu skolēnu apmierinātību ar izglītības iestāžu reformu un kultūrvides attīstību tika veikta anketēšana un rezultātu analīze. Rezultāti rāda, ka liela daļa  Saldus pilsētas skolēni nav apmierināti ar skolu reformu - strauja skolu reforma rada skolēniem nelabvēlīgus mācību apstākļus.",0
444,Ielejveida iegrauzumu ietekme uz pazemes ūdeņu apriti aktīvās ūdens apmaiņas zonā Latvijā,"Maģistra darbā pētīta ielejveida iegrauzumu ietekme uz pazemes ūdeņu apriti aktīvās ūdens apmaiņas zonā Latvijas teritorijā, pielietojot hidroģeoloģisko modelēšanu. Pētījumā veikts pazemes ūdens plūsmas daļiņu aprēķins, izmantojot Python programmēšanas valodu un skriptus. Daļiņu ievades punkti gan laterālā, gan vertikālā virzienā tika definēti 3D hidroģeoloģiskā Baltijas Artēziskā baseina modeļa struktūrā. Rezultāti analizēti un attēloti ar datorprogrammu MS Excel un Qgis 2.14.2. Essen palīdzību. Secināts, ka ielejveida iegrauzumi rada ietekmi uz pazemes ūdens aizsargātību un daļiņu migrācijas ātrumu, laiku un veikto distanci, kas pētāmājā teritorijā būtiski atšķiras.",0
445,Paleoģeogrāfisko apstākļu izmaiņu liecības Jaunzušu purva nogulumos,"Ruzaiķis Dz., 2016. “Paleoģeogrāfisko apstākļu izmaiņu liecības Jaunzušu purva nogulumos”. Bakalaura darbs, Rīga, Latvijas universitāte, Ģeogrāfijas un Zemes zinātņu fakultāte, Ģeogrāfijas nodaļa. Bakalaura darba izstrādes gaitā pētīti Jaunzušu purvā holocēna laikā uzkrājušies nogulumu slāņi un rekonstruētas paleoģeogrāfisko apstākļu izmaiņas nogulumu uzkrāšanās gaitā. Pētījumā tika izmantotas lauka darba metodes, tai skaitā ģeoloģiskā urbšana, nogulumu vizuālā novērtēšana, dokumentēšana un paraugu ievākšana analīzēm, kā arī laboratorijas pētījumu metodes - nogulumu karsēšanas zudumu, kūdras sadalīšanās pakāpes, kūdras botāniskā sastāva un gitijas bioloģiskā sastāva analīzes, to interpretācija. Visi laboratorijas darbi tika veikti Latvijas Universitātes Dabaszinātņu akadēmiskajā centrā, Kvartārvides laboratorijā.  Pētījumā veikto analīžu rezultāti norāda uz to, ka Selēku-Jaunzušu ieplakā esošais Jaunzušu purvs veidojies aizaugot paleoezeram, kurš pastāvēja leduslaikmeta beigu posmā. Pētījumā izmantoto metožu analīžu rezultāti atspoguļo paleoģeogrāfisko apstākļu izmaiņas Jaunzušu purva nogulumu veidošanās laikā holocēnā.  Bakalaura darbs satur 41 lappuses, 17 attēlus.  Raksturvārdi: Jaunzušu purvs, kūdra, gitija, ezers, botāniskais sastāvs",0
446,Elektromagnētiskā starojuma līmeņa novērtējums Rīgas sabiedriskajā transportā,"Elektromagnētiskā piesārņojuma problemātika Eiropā ir aktualizēta pēdējo gadu laikā, to pierāda pieaugošais pētījumu skaits par nelabvēlīgo ietekmi uz cilvēku veselību un vidi, kā arī pieņemtie darba vides normatīvi, kuri Latvijā stāsies spēkā tikai 2016. gada jūlijā.  Darbā, izmantojot tiešo mērījumu metodi, tiek novērtēts un analizēts elektromagnētiskā starojuma līmenis Rīgas sabiedriskajā transportā, dažādas pakāpes aprīkojuma tramvajos, vērtēti arī citi faktori, kuri ietekmē starojuma intensitāti – pasažieru skaits, transporta līdzekļa aprīkojums, citi EMS avoti. Pētījuma ietvaros veikti mērījumi dažāda tipa un vecuma transporta līdzekļos, indikatīvai salīdzināšanai mērījumu kampaņa papildināta ar mērījumiem no atsevišķām elektroietaisēm (datoru tuvumā), arī autobusos un trolejbusos, analizētas normatīvās prasības,  kas attiecas uz elektromagnētiskā starojuma ietekmi uz cilvēku un vidi.",0
447,Augsnes ķīmisko īpašību raksturojums bioloģiski vērtīgajos un daļēji dabiskajos zālājos Vaives pagastā,"Bioloģiski vērtīgos un daļēji dabiskos zālājus būtiski ietekmē augsnes īpašības. No augsnes īpašībām ir atkarīga šo zālāju kvalitāte, apsaimniekošanas veids un līdz ar to arī to sniegtie ekosistēmu pakalpojumi. Bioloģiski vērtīgo un daļēji dabisko zālāju nozīme arvien pieaug, turklāt jau pagājušā gadsimta otrajā pusē sākās strauja to platību samazināšanās gan Latvijā, gan Eiropā kopumā. Tāpēc ir ļoti būtiski noskaidrot bioloģiski vērtīgo zālāju augšņu īpašību ietekmējošos faktorus gan lokālā, gan reģionālā līmenī.  Bakalaura darba mērķis ir raksturot Vaives pagasta izplatītāko bioloģiski vērtīgo un daļēji dabisko zālāju augšņu fizikālās un ķīmiskās īpašības, to ietekmējošos faktorus un augsnes veidošanās procesus. Pētījuma rezultāti parāda, ka galvenā augsnes ķīmiskā īpašība, kas ietekmē zālāju sugu sastāvu ir fosfors un ka tā koncentrācija augsnē nav atkarīga no augsnes veidošanas procesiem un citām augsnes ķīmiskajām īpašībām. Galveno komponentu analīze parādīja, ka augsnes minerālās virskārtas parauglaukumiem, ko raksturo relatīvi augsta pH vērtība, katjonu apmaiņas kapacitāte, piesātinājums ar bāzēm, apmaiņas Mg2+, Ca2+, K+, augiem pieejamā P2O5 koncentrācija, nodalās parauglaukumu kopas līdzenumā, glacigēnajos nogulumos. Savukārt augsnes cilmieža parauglaukumi ko raksturo relatīvi augsta pH vērtība, apmaiņas Fe3+, bet relatīvi zems piesātinājums ar bāzēm, zema katjonu apmaiņas kapacitāte, kā arī zemas apmaiņas katjonu Ca2+, Mg2+, K+, Mn2+ koncentrācijas - nodalās parauglaukumu kopas: glaciofluviālajos nogulumos, bez glejošanās pazīmēm. Turklāt augsnes cilmieža parauglaukumi, ko raksturo relatīvi augsts piesātinājums ar bāzēm, katjonu apmaiņas kapacitāte, augstas pH vērtības, kā arī apmaiņas Ca2+, savukārt mazas šādu apmaiņas katjonu koncentrācijas: Mg2+, K+, Mn2+, Fe3+, Al2+ - nodalās parauglaukumu kopas: reljefa līdzenumā, glacigēnajos nogulumos, ar glejošanās pazīmēm 15-33 cm dziļumā, kā arī ar brīvo kalcija karbonātu sastopamību 15-50 cm dziļumā, un 50-85 cm dziļumā.",0
448,Cieto daļiņu atmosfēras piesārņojuma īstermiņa prognostiskā modeļa izstrāde Rīgas aglomerācijai,"Maģistra darba ietvaros izstrādāts cieto daļiņu atmosfēras piesārņojuma īstermiņa prognostiskais modelis diennakts periodam Rīgas aglomerācijai. Rīga ir viena no pilsētām, kurā ilgtermiņā novērojami cieto daļiņu normatīva pārsniegumi, tikai Dānijā, Igaunijā, Somijā, Īrijā, Luksemburgā un Apvienotā Karalistē pēdējos gados normatīvs nav ticis pārsniegts (EEA, 2015) Eiropā. Atmosfēras piesārņojuma līmeņa regulēšanā un uzlabošanā iespējams izmantot dažāda līmeņa pasākumus: drastiskus, regulējošus un informatīvus. Informatīvo pasākumu kopums ietver ne tikai informācijas sniegšanu par piesārņojuma līmeni, bet prognostisko modeļu izstrādi un iedzīvotāju brīdināšanu par sagaidāmo piesārņojuma līmeni nākotnē, kas ļauj samazināt saslimšanas risku un līdz ar to samazināt negatīvo ietekmi. Pētījumā konstatēts, ka prognozes kvalitāte ir atkarīga no piesārņojuma datu projektīvā seguma un datu rindas nepārtrauktības. Modeļu rezultāti liecina, ka daudzfaktoru regresijas analīzes metodes sniedz labus statistiski ticamus rezultātus cieto daļiņu (PM2.5) piesārņojuma prognozei, līdz ar to pierādīta modeļa lietderība un tas rekomendējams izmantošanai gaisa kvalitātes pārvaldībā.",0
449,Komerciālās infrastruktūras izvietojums pie Latvijas nozīmīgākajiem autoceļiem,"Maģistra darbā ir pētīti komerciālu objektu izvietojumu noteicošie faktori tiešā autoceļu tuvumā. Veikts komerciālo objektu skaita salīdzinājums ar apdzīvojuma blīvuma datiem tādējādi noskaidrojot, vai un cik lielā mērā apdzīvojums ietekmē objektu teritoriālo izvietojumu autoceļu tuvumā. Tāpat veiktas strukturētas intervijas ar nozares pārstāvjiem, lai noskaidrotu, kādi kvalitatīvi faktori ietekmē komerciālās infrastruktūras izvietojumu tiešā autoceļu tuvumā. Dati par komerciālo objektu izvietojumu iegūti gan lauka darba ietvaros, gan izmantojot Google Street View metodi. Datu statistiskā analīze norāda, ka apdzīvojuma blīvums ir viens no būtiskākajiem komerciālās infrastruktūras izvietojumu ietekmējošajiem faktoriem, tomēr ne vienīgais, jo komerciālo objektu koncentrācija dažādās apdzīvojuma blīvuma klasēs būtiski atšķiras. Veiktās intervijas norāda uz virkni kvalitatīviem faktoriem, kas atsaucas uz uzņēmēju vietas izvēli biznesa uzsākšanai.",0
450,Pilsētas ģimenes dārziņu plānošana un apsaimniekošana,"Maģistra darbs „Pilsētas ģimenes dārziņu plānošana un apsaimniekošana” izstrādāts, lai apzinātu ģimenes dārziņu situāciju Latvijas pilsētu plānošanas praksē un izstrādātu ieteikumus to plānošanas un apsaimniekošanas ietvaram. Pētījumā apskatīta ģimenes dārziņa jēdziena izpratne, tā funkcionālā nozīme un loma pilsētas zaļās infrastruktūras nodrošināšanā. Aplūkota citu Eiropas valstu pieredze un pieeja ģimenes dārziņu teritoriju plānošanā. Salīdzināta ģimenes dārziņu teritorijas reglamentējošā likumdošana Vācijā, Austrijā un Anglijā ar Latvijas šī brīža situāciju. Ģimenes dārziņu teritorijas ir daudzveidīgas un tās pilda dažādas funkcijas, piemēram, pilsētas iedzīvotāju rekreācijas vajadzību nodrošināšanu, pašaudzētu augļu un dārzeņu ieguves vietu, iespējas pilnvērtīgai laika pavadīšanai un jaunu prasmju apgūšanai u.c. Daudziem pilsētas iedzīvotājiem, bet īpaši pensionāriem un ģimenēm ar bērniem, tās ir iecienītas atpūtas, socializēšanās un brīvā laika pavadīšanas vietas. Apzinātā informācija literatūrā un Latvijas ģimenes dārziņu lietotāju viedokļi apstiprina ģimenes dārziņu kā funkcionāli bagātas teritorijas nozīmīgumu pilsētas audumā. Darba rezultātā tapuši secinājumi par ģimenes dārziņu nosacījumiem esošajos plānošanas likumos un ieteikumi uzlabojumiem, kas veicinātu turpmāku ģimenes dārziņu teritoriju pastāvēšanu, iekļaušanu pie pilsētas zaļajām teritorijām un attīstību.",0
451,Apdzīvojuma struktūras izmaiņas Stāmerienas pagastā no 20.gadsimta 20.gadiem,"Maģistra darbs „Apdzīvojuma struktūras izmaiņas Stāmerienas pagastā no 20.gadsimta 20.gadiem” izstrādāts Latvijas Universitātes Ģeogrāfijas un Zemes zinātņu fakultātes Ģeogrāfijas nodaļā laika posmā no 2015. – 2016.gadam. Maģistra darbs sastāv no ievada, anotācijas latviešu un angļu valodā, 4 nodaļām ar 6 apakšnodaļām, secinājumiem, izmantotās literatūras un avotu saraksta un 8 pielikumiem.  Ievadā sniegtas ziņas par tēmas aktualitāti, darba mērķi un uzdevumiem. Maģistra darba mērķis ir analizēt apdzīvojuma struktūras izmaiņas Stāmerienas pagastā no 20.gadsimta 20.gadiem līdz mūsdienām.  Pirmajā nodaļā sniegts zinātniskās literatūras apskats par apdzīvojumu, tā jēdzienu un raksturojošajiem rādītājiem, Latvijas apdzīvoto vietu klasifikāciju, īpašu uzsvaru liekot uz lauku apdzīvoto vietu iedalījumu un Latvijas lauku apdzīvojuma attīstību no 20.gadsimta 20.gadiem līdz mūsdienām.  Otrajā nodaļā apskatīti maģistra darba izstrādē izmantotie materiāli un sniegts izmantoto metožu apraksts.  Trešā nodaļa veltīta pētāmās teritorijas – Stāmerienas pagasta - administratīvajam un dabas apstākļu raksturojumam, iekļaujot vispārējas ziņas par pagasta novietojumu, hidroloģiju, zemes lietojuma veidiem, ceļu tīklu.  Ceturtā nodaļa vēsta par apdzīvoto vietu klasifikāciju Stāmerienas pagastā, iedzīvotāju struktūru un apdzīvojuma struktūras izmaiņām dažādos laika posmos: no 20.gadsimta 20.gadiem līdz Otrā pasaules kara beigām, padomju periodā un pēc Latvijas neatkarības atjaunošanas 1991.gadā.",0
452,Kultūras mikroformu veidošanās Berģu apdzīvojuma ainavā,"Pēdējā laikā ir novērojams pieaugošs pieprasījums pēc piepilsētu telpas. Tā ir pilsētvides ainavai piemītošu cilvēku darbību lokalizācija lauku teritorijā, Berģos īstenojot dažādas kultūras mikroformas, kas ir cilvēku dzīves un darba vidē veidoti kultūras artefakti. Maģistra darba “Kultūras mikroformu veidošanās Berģu apdzīvojuma ainavā” mērķis ir izvērtēt Berģu ainavas telpiskās pēctecības un kultūras mikroformas saistībā ar apdzīvojuma veidošanās procesiem.  Darba teorētiskajā daļā tiek apskatīta piepilsētu teritoriju vēsturiska attīstība pasaulē un postsociālisma valstīs, salīdzinot to ar piepilsētu attīstības problemātika Pierīgā. Papildus tam, maģistra darbā piepilsētu ainava apskatīta kā komplekss kultūras ainavas piemērs. Darba praktiskajā daļā, lai novērtētu pārmaiņas piepilsētu apdzīvojuma struktūrā un raksturotu kultūras ainavu Berģos, tika veikts lauka apsekojums ar 318 īpašumu novērojumu un Berģu apbūves attīstības novērtējumu, vienojot atsevišķus pētāmos objektus un meklējot to likumsakarības.   Atslēgvārdi: ainava, privātīpašums, kultūras mikroformas, piepilsēta, Berģi",0
453,Tūrista uzvedības izvērtējums un ietekmējamība  elektroniskajos resursos: Siguldas novada piemērs,"Pētījuma mērķis ir izpētīt tūrista uzvedību, motivāciju un ietekmējamību, izvēloties Siguldas novadu kā ceļojuma galamērķi un kā informācijas avotu izmantojot elektroniskos resursus. Globalizācija, pasaules iedzīvotāju pieaugums un dzīvesveida attīstība aizvien palielina tūrisma nozares apjomus, savukārt cilvēka izziņas un uzvedības pētījumi, kas veikti, izmantojot globālo tīmekli, var dot lielu ieguldījumu tūrisma attīstībā un plānošanā. Pētījumā konstatēts, ka cilvēki savus ceļojumu plānošanas paradumus pārsvarā balsta uz draugu un paziņu ieteikumiem un nopietni ņem vērā to sniegtos viedokļus. Drauga vai paziņas sociālās saziņas vietnē publicēts ceļojuma attēls vai attēlu galerija nereti būs iemesls un motivācija pašam indivīdam tūrisma apskates vietu apmeklēt.",0
454,Ainavu struktūras nozīme zivjērgļa Pandion Haliaetus ligzdošanas vietas izvēlē,"Pētījuma mērķis bija ainavu struktūras nozīmes analīze zivjērgļa (Pandion haliaetus) ligzdošanas teritorijas izvēlē Latvijā. Zivjērgļa galvenās ekoloģiskās prasības pret dzīvotni ir ūdenstilpnes (barošanās) vietas un piemērotu ligzdošanas teritoriju pieejamība. Pētījuma rezultātā tika izanalizēta ainavu struktūra ap zivjērgļa ligzdām. Analīze parāda, ka 55% aizņem purvu teritorijas, kas bieži izpilda abas ekoloģiskās prasības. Izstrādātais biotopa piemērotības modelis norāda uz konkrētiem mainīgiem, kas jāņem vērā prognozējot piemērotākās teritorijas. Teritorijas piemērotības pieaug, ja attālums līdz tuvākajam purvam, mežam un ūdenstilpnei samazinās. Zivjērglis izvēlas teritorijas, kas atrodas tālāk no galvenajiem autoceļiem un viensētām.",0
455,Latvijas mūsdienu putekšņu spektra pamata komponenšu novērtēšana atmosfēras piezemes slānī,"Maģistra darbā: “Latvijas mūsdienu putekšņu spektra pamata komponenšu novertēšana atmosfēras piezemes slānī”, tiek analizēti 2003.-2014. gada aerobioloģiskie, fenoloģiskie un meteoroloģiskie dati. Darba mērķis ir novērtēt sezonālā un diennakts putekšņu spektra izmaiņas, tā pamata komponentes (sezonas sākumu, garumu, kopējo putekšņu koncentrāciju, maksimālo putekšņu koncentrāciju) un to ietekmējošos faktorus sezonālā un diennakts griezumā. Darbā tiek pievērsta uzmanība putekšņu diennakts koncentrāciju un stundu datu analīzei un interpretācijai, kā arī aerobioloģisko, meteoroloģisko un fenoloģisko datu kopsakarību meklēšanai. Par pētījuma bāzi kalpo uzlabotais 2003.-2014.g. putekšņu kalendārs, kas sevī ietver 35 dažādu Latvijas gaisā sastopamo putekšņu sezonas. Detalizētākai analīzei izvēlēti 10 izplatītāko un alerģiskāko putekšņu taksoni - alksnis, lazda, bērzs, ozols, priede, graudzāles, ceļtekas, skābenes, nātres un vībotnes.",0
456,Petrogrāfiskās un ģeoķīmiskās liecības par Kurzemes batolīta veidošanās apstākļiem,"Maģistra darbā ir apkopota, analizēta un interpretēta no dziļurbumu serdēm iegūtā pieejamā informācija par Kurzemes batolīta iežu petrogrāfisko un ģeoķīmisko sastāvu.  Pētījuma mērķis ir izveidot hipotēzi par batolīta veidošanās apstākļiem.  Pētījumā konstatēts, ka Kurzemes batolīts ir anortozītu – mangerītu – čarnokītu – (rapakivi) granītu komplekss, nevis slāņota tipa mafiska intrūzija. Batolīta iežu sastāvs atbilst toleītu sērijai. Intrūzijas ir veidojis ar Al bagāts kausējums no mantijas. Magmas diferencēšanās procesā galvenā nozīme ir bijusi plagioklāzu kristalizācijai. Batolīta felziskie ieži ir veidojušies no atlikuma magmas ar Zemes garozas iežu kausējuma piejaukumu.",0
457,Devona Daugavas svītas augstas stiprības dolomītu slāņkopas uzbūve un fizikāli mehāniskās īpašības Latvijā,"Darbā ir raksturota Daugavas svītas dolomītu slāņkopa. Pētījums pamatojas uz ģeoloģiskā griezuma aprakstu, dolomītu plānslīpējumu pētījumiem un dolomītu nodilumizturības testiem ar Losandželosas un Mikro-Devala metodi 5 Latvijas dolomīta atradnēs: Birži-Pūteļi, Kalnciems, Ropaži, Piekalni un Jaunarāji. Šāda veida pētījumi Latvijā līdz šim nav veikti, un ir svarīgi rast priekšstatu par izturīgo dolomītu izplatību griezumā un konkrētās atradnēs, kā arī salīdzināt ar abām metodēm iegūtos datus. Noskaidrots, ka pastāv cieša saistība starp abu testu rezultātiem un ir identificētas izturīgāko dolomītu izplatības tendences.",0
458,Kurzemes batolīta veidošanās,"Maģistra darbā – “Kurzemes batolīta veidošanās” ir analizēti Kurzemes batolītu veidojošie mezoproterozoja skābie, vidēja sastāva un bāziskie ieži, kas raksturoti pēc to ķīmiskā sastāva, struktūru un tekstūru īpatnībām, kā arī noskaidrota to hipsometriskā izvietojuma likumsakarība, raugoties no gravitācijas frakcionēšanās aspekta, kas ļauj tos raksturot kā anorogēnos apstākļos intrudējušus iežus.  Balstoties uz īpatnējās tilpummasas, magnētiskās uzņēmības un iežu hipsometriskā izvietojuma kopsakarībām, noteikts, ka Kurzemes batolīts ir intrūzija ar slāņveida uzbūvi.   Atslēgas vārdi: mezoproterozojs, rapakivi granīti, anortozīti, īpatnējā tilpummasa.",0
459,Lobes ezera ekoloģiskā kvalitāte,"Bakalaura darba nosaukums ir „Lobes ezera ekoloģiskā kvalitāte”. Darba mērķis bija  apkopot nepieciešamos literatūras avotus, lai izpētītu, raksturotu un izanalizētu Lobes ezera ekoloģisko kvalitāti. Teorijas daļā tika raksturots Lobes ezers un tā sateces baseins, galvenie dabas virszemes ūdeņu sastāva veidojošie un ietekmējošie procesi, ezeru eitrofikācijas un klasifikācijas parametri.  Rezultātu un diskusiju daļā tika analizēti iegūtie dati no Latvijas Vides ģeoloģijas un meteoroloģijas centra par Lobes ezera ūdens ķīmisko sastāvu 2008. gadā un salīdzināti ar iegūtajiem rezultātiem. Lai sniegtu Lobes ezera ekoloģiskās kvalitātes vērtējumu, tika noteikti Lobes ezera ķīmiskie parametri un Karlsona trofiskā stāvokļa indekss.",0
460,Līdakas un asara barošanās Latvijas upēs dažādos vides apstākļos,"Maģistra darba “Līdakas un asara barošanās Latvijas upēs dažādos vides apstākļos”  mērķis ir noskaidrot, ar ko barojas līdakas un asari Latvijas upju biotopos dažādās vidēs un kādi  faktori nosaka barības sastāvu. Pagājušā gadsimta laikā ļoti liela daļa Latvijas mazo un vidējo  upju tika iztaisnotas un uz tām izbūvētas HES, rezultātā mainījās to hidrauliskie apstākļi un  ģeomorfoloģiskā uzbūve, kā arī izmainījās  zivju fauna. Pētījumā tika novērtēta vides apstākļu  ietekme uz līdaku izplatību un barošanos, raksturota plēsēju barošanās Latvijas upēs kopumā  un salīdzinātas plēsēju barošanās atšķirības dabīgos un taisnotos upju posmos, kā arī ritrāla un  potamāla biotopos.  Pētījums tika balstīts uz 2014. un 2015. gada mazūdens periodā  veikto ihtiofaunas  monitoringa datu un līdakas, asara kuņģu satura analīzi. Maģistra darba izstrādes laikā no 136  parauglaukumiem ar elektrozvejas metodi tika ievākti 522 līdakas un asari.",0
461,Akmens frakcijas ieslēgumu identificēšana smilšainos nogulumos ar ģeoradaru,"Maģistra darbs „Akmens frakcijas ieslēgumu identificēšana smilšainos nogulumos ar ģeoradaru” ir veltīts atsevišķu akmens frakcijas ieslēgumu identificēšanas ar ģeoradaru smilšainos nogulumos problemātikai. Līdzšinējie pētījumi norāda uz to, ka atsevišķu lokālu objektu identificēšana smilšainos nogulumos ar radiolokācijas metodi ne vienmēr ir viennozīmīga. Minētais nosaka izvēlētās tēmas aktualitāti. Pētījums veikts divos posmos, kuros īpaša uzmanība pievērsta pētījuma veikšanas metodikai un iegūto datu interpretācijai. Pētījumā iegūtie rezultāti norāda uz problēmām, ar kurām nākotnē varētu sastapties citi pētnieki arheoloģiskos vai ģeoloģiskos pētījumos ar ģeoradaru. Pētījumā secināts, ka akmens frakcijas identificēšana ar ģeoradaru nav uzskatāma par viennozīmīgu uzdevumu.",0
462,"Augsnes mezofaunas daudzveidība vērī un gāršā dabas parkā ""Ogres ieleja""","Bakalaura darba mērķis ir novērtēt augsnes mezofaunas daudzveidību un to ietekmējošos faktorus Ogres ielejas dabas parkā Ogres novada Madlienas pagastā.  Tika veikta augsnes mezofaunas izpēte Ogres ielejas dabas parka vēra un gāršas tipa mežos, kā arī veģetācijas un vairāku augsnes komponentu analīze.  Bakalaura darbā ir veikts teorētisks apskats par pētījuma objektiem un biotopiem. Darba praktiskajā daļā tiek veikta mezofaunas uzskaite parauglaukumos, iegūtā materiāla ekstrakcija no augsnes un tā taksonomiskā identifikācija. Dažādu augsnes dzīvnieku grupu izplatība biotopos tiek saistīta ar tur augošo veģetāciju un augsnes īpašībām. Pētījuma datu matemātiskā analīze tika veikta ar datorprogrammu SPSS Statistics.  Darba autore bakalaura darbā ir apguvusi vairāku mezofaunas grupu taksonomisko identifikāciju, kā arī to ievākšanas un ekstrakcijas metodes. Autore ir iepazinusies ar veģetācijas un mežu taksonomijas pamatprincipiem, ar vairāku augsnes parametru noteikšanu laboratorijas apstākļos. Bakalaura darbs sastāv no ievada, 3 nodaļām (literatūras apskata, pētījuma materiāliem un metodēm, pētījuma rezultātiem un diskusijas), 17 apakšnodaļām un secinājumiem. Bakalaura darba kopējais apjoms ir 50 lappusēm, kas ietver 10 attēlus, 5 tabulas un 9 pielikumus.",0
463,Vides faktoru loma epigeisko posmkāju faunas izplatībā Glāžupes piekrastē,"Maģistra darba ietvaros ir veikts pētījums un analizēti dati par epigeiskās posmkāju faunas izplatību Glāžupes piekrastes biotopos 2012. un 2014. gadā. Pētījums tika veikts piecos dažādos biotopos Glāžupes piekrastē. Kopumā tika ievākti paraugi no 373 augsnes lamatām, kuri pēc tam tika sadalīti pa taksonomiskajām grupām un noteikts īpatņu skaits. Darbā apskatīta epigeiskās posmkāju faunas bioliģija un ekoloģija, pētījuma teritorijā ietvertie biotopi un vides faktoru ietekme uz tiem. Pētījumā iegūtajiem datiem veikta matemātiskā apstrāde un analīze. Darbs sastāv no teorētiskās un praktiskās daļas aprakstiem. Darbā ir 38 attēli.",0
464,Ekosistēmu pakalpojumu novērtējums Engures ekoreģionā,"Ekosistēmu pakalpojumiem ir būtiska nozīme ne tikai politikas plānošanas dokumentos, bet arī ikdienas lēmumu pieņemšanā un procesu veikšanā. Darba ietvaros veikta starptautiskā ilgtermiņa ekoloģisko pētījumu tīkla modeļreģiona - Engures ekoreģiona ekosistēmu pakalpojumu izpēte. Izvēlēti parauglaukumi trijās pēc ģeoloģiskā vecuma un apsaimniekošanas režīma atšķirīgās ekoreģiona apakšzonās, ar tālizpētes palīdzību un teritoriju tiešu apsekošanu dabā novērtēta tām raksturīgā ekosistēmu pakalpojumu struktūra un veikta apakšzonu salīdzināšana. Paralēli veikta pielietotās metodikas novērtēšana un izstrādātas rekomendācijas turpmākai ekosistēmu pakalpojumu izpētei. Pētījums, mutiska referāta formā ir prezentēts Latvijas Universitātes 74. zinātniskajā konferencē 2016. gada 29. janvārī kā arī Eiropas LTER sanāksmē Rīgā 14. jūnijā.",0
465,Būtiskuma kritēriji: problēmas un risinājumi ietekmes uz vidi novērtējuma procesā,"Ietekmes uz vidi novērtējums ir procedūra, ar kuras palīdzību nodrošināt tādu lēmumu pieņemšanu, kas līdzsvaro gan ekonomiskās, gan dabas aizsardzības un sociālās intereses. Viens no lielākajiem izaicinājumiem ir ietekmes būtiskuma vērtēšana, jo ietekmes vairumā gadījumu nav kvantitatīvi izmērāmas, tās var būt laikā un telpā mainīgas un atšķirties vienādiem projektiem dažādās vietās. Maģistra darba „Būtiskuma kritēriji: problēmas un risinājumi ietekmes uz vidi novērtējuma procesā” mērķis ir noskaidrot, pēc kādiem kritērijiem IVN procesā tiek vērtēts ietekmes būtiskums un izstrādāt priekšlikumus esošās situācijas uzlabošanai Latvijā. Galvenā ietekmes būtiskuma vērtēšanas problēma ir definētu kritēriju trūkums un vērtējuma subjektivitāte, kas konstatēta vairāk kā 35 % no analizētajiem gadījumiem. Būtiskuma vērtēšana Latvijā vēl ir nepilnīga, taču ir novērojamas pozitīvas attīstības tendences, kuras pagaidām kavē nepietiekamais valsts budžeta finansējums. Atslēgas vārdi: ietekmes, vērtēšana, būtiskums, kritēriji, metodes.",0
466,PM10 līmeņa un velobraucēju uzņemtās dozas novērtējums Rīgas Centra apkaimē,"Bakalaura darbā “PM10 līmeņa un velobraucēju uzņemtās dozas novērtējums Rīgas Centra apkaimē” analizēta velosipēdista uzņemtā gaisa piesārņojuma cieto daļiņu (PM10) doza, atkarībā no maršruta. Darba mērķis – novērtēt velobraucēju uzņemto cieto daļiņu koncentrācijas dozu Rīgas Centra apkaimē un izstrādāt metodi alternatīvu maršrutu aprēķināšanai ar iespējami mazāko PM10 dozu. Velobraucējiem tika modelēti alternatīvi maršruti un salīdzinātā uzņemtā PM10 doza. Darbā izmantoti PM10 koncentrācijas, transporta uzskaites un velobraucēju maršrutu dati. Visām Centra apkaimes ielām tika modelētas PM10 koncentrācijas vērtības, ņemot vērā to samazinošos faktorus un satiksmes intensitāti. Tika secināts, ka plānojot maršrutu pēc faktoriem, kas ietekmē PM10 koncentrāciju, velosipēdists var uzņemt vidēji par 9,8 % mazāku dozu.",0
467,Salacgrīvas novada ilgtspējīgas attīstības novērtējums,"Mainoties laikam, mainās arī cilvēki. To skaits uz Zemes strauji palielinās, tāpat kā to vēlmes un prasības. Līdz ar šīm izmaiņām strauji pieaug resursu patēriņš un cilvēka ietekme uz vidi. Lai šo procesu kontrolētu, valstīm un pašvaldībām ir nepieciešams skaidrs redzējums un metodes, kā saglabāt ilgtermiņa līdzsvaru starp cilvēku un zemi. Diemžēl vietējās pašvaldībās nepastāv metodiskās vadlīnijas ilgtspējības plānošanai. Reģionālās attīstības un pašvaldību lietu ministrija (2010) ir sagatavojusi dokumentu “Metodiskie ieteikumi attīstības programmu izstrādei reģionālā un vietējā līmenī”, bet tajā netiek sniegti konkrēti norādījumi saistībā ar ilgtspējības veicināšanu. Darba mērķis - novērtēt Salacgrīvas novada ilgtspējīgas attīstības iespējas un izstrādāt priekšlikumus plānošanas dokumentu izstradei, izmantojot visus ilgtspējīgas attīstības pamatnosacījumus. Lai to sasniegtu, tiek analizēta pilsētas attīstības dokumentu mērķu un rīcību atbilstība pēc izstrādātajām Olborgas saistībām, kas atspoguļo nozīmīgus vides un attīstības jautājumus, kā arī skatīts iedzīvotāju viedoklis par pilsētas attīstības jautājumiem no domes 2015. gadā veiktās aptaujas materiāliem. Novērtējot pilsētas attīstības dokumentu atbilstību Olborgas saistībām, tiek norādīts uz nepieciešamajiem uzlabojumiem Salacgrīvas novada ilgtspējīgas attīstības stratēģijai 2015.-2038.gadam, kā arī nākamo plānošanas dokumentu izstrādei. Atslēgas vārdi – Ilgtspējīga attīstība, Olborgas saistības, novada ilgtspēja, ilgtspējīgas attīstības stratēģija.",0
468,Zemes seguma izmaiņu virzošie spēki Lielā-Pemmes purvā un tā apkārtnē,"Maģistra darbs ir veikts ar mērķi, noskaidrot zemes seguma izmaiņu virzošos spēkus Lielā – Pemmes purvā un tā apkārtnē. Mērķa sasniegšanai tika veidots jauns kartogrāfiskais materiāls, izmantojot vēsturiskās topogrāfiskās kartes un aerofotografijas, kā arī mūsdienu ortofoto uzņēmumus un LIDAR datus. Papildus ir veikta Lielā – Pemmes purva apkārtnes zemes īpašnieku aptauja par zemju apsaimniekošanu pētāmajā teritorijā. Apkopotā un analizētā informācija parāda mežu platību palielināšanos uz lauksaimniecības zemju rēķina kopš pagājušā gadsimta pirmās puses Lielā – Pemmes purva apkārtnē un ievērojamu priežu kopējā apauguma un blīvuma palielināšanos kopš 1959. gada līdz mūsdienām.",0
469,Saules radiācijas izkliede un atstarošana dažāda tipa mākoņos virs Latvijas teritorijas 2005. - 2011. gados,"Bakalaura darbā “Saules radiācijas izkliede un atstarošana dažāda tipa mākoņos virs Latvijas teritorijas 2005. - 2011. gados” tik pētīta dažāda tipa mākoņu ietekme uz Saules radiācijas izkliedi un atstarošanu, balstoties uz satelītu datu rindām. Pētījuma mērķis ir izvērtēt mākoņu lomu Saules radiācijas izkliedes un atstarošanas procesos. Darbs sastāv no 3 daļām. Tā pirmajā daļā ir apkopota informācija par pētāmām tēmām. Otrajā daļā aprakstītas datu ievākšanas un apstrādes metodes. Trešajā daļā aprakstīti datu apstrādes rezultāti, kuri liecina, ka dažādu mākoņu tipu ietekme uz Saules radiāciju savstarpēji būtiski neatšķiras. Darbs satur 52 lappuses, 4 tabulas, 29 attēlus, 2 pielikumus, 19 bibliogrāfiskos avotus, 8 interneta resursus.",0
470,Baltijas jūras piekrasti piesārņojošie atkritumi un sabiedrības apziņas loma to mazināšanā,"Maģistra darbs „Baltijas jūras piekrasti piesārņojošie atkritumi un sabiedrības apziņas loma to mazināšanā” izstrādāts ar mērķi noskaidrot, cik liela nozīme piekrastes atkritumu radīšanā ir pludmales apmeklētāju vides apziņai un cik lielā mērā tā spēj panākt piesārņojuma līmeņa samazināšanos. Lai to noskaidrotu, ir pētīta pludmales apmeklētāju uztvere, informētība, attieksme un rīcība.  Balstoties uz dokumentu analīzi un empīrisko pētījumu, izmantojot anketēšanas un interviju metodes, ir noteikts Latvijas pludmales apmeklētāju vides apziņas līmenis un apzināta viņu rīcība esošā informācija, izvērtēti komunikācijas līdzekļi, kas ietekmē vides apziņu veidojošos elementus, kā arī identificēti iespējamie komunikācijas draudi vides apziņas līmeņa celšanai.",0
471,Biogēno elementu koncentrācijas un plūsmas ilgtermiņa izmaiņas Lielupē,"Darba mērķis ir izpētīt biogēno elementu koncentrācijas mainību gadu gaitā, kā arī sezonāli, Lielupes ūdeņos. Darba izstrādē izmantoti LVĢMC arhīvu dati no 6 monitoringa posteņiem, kas izvietoti dažādos upes posmos. Dati kopumā ievākti laika posmā no 1980. līdz 2014. gadam. Darbā sniegts Lielupes sateces baseina fizģeogrāfisks raksturojums, klimatisko, ģeoloģisko, ģeogrāfisko un antropogēno faktoru raksturojums, kas ietekmē biogēno elementu koncentrāciju un tās mainību upes ūdeņos. Veikta biogēno elementu koncentrācijas mainības izpēte gadu gaitā, kā arī to koncentrācijas sezonālās mainības izpēte. Bakalaura darbs sastāv no 59 lappusēm, kuras papildinātas ar ilustratīvo materiālu – 41 attēlu, 1 tabulu un 20 pielikumiem.",0
472,Jaunu bioloģiskā mēslojuma preparātu izveide un testēšana veģetācijas eksperimentos ar miežiem (Hordeum vulgare L.) un rapsi (Brassica napus L.),"Bioloģiskais mēslojums (BM) ir aktuāls zinātnes un lauksaimniecības temats, tomēr joprojām trūkst pētījumu par efektīvu BM izstrādi un testēšanu. Maģistra darba ietvaros noteikta trīs BM veidu efektivitāte. Mini-lauka izmēģinājumos testēta BM-K un BM-S bioloģisko mēslojumu, attiecīgi, ar kūdru un kaņepju salmiem kā mikroorganismu nesējiem, ietekme uz rapšu (Brassica napus L.) un miežu (Hordeum vulgare L.) attīstību.  No iegūtā augu materiāla izolēti augu augšanu veicinoši mikroorganismi, un tos adsorbējot uz 16 veidiem bioogles iegūti trešā BM , t. i., BM-B prototipi. Siltumnīcas veģetācijas eksperimentā testēta BM-B prototipu ietekme uz miežiem. BM-K nebija būtiskas ietekmes uz augu augšanu, kamēr BM-S veicināja rapšu sakņu attīstību. BM veids un testētā augu suga būtiski ietekmēja rizosfēras mikrobioloģisko sastāvu. BM-B sastāvā esošie mikroorganismi būtiski uzlaboja miežu augšanas parametrus, bet starp dažādu bioogles veidu ietekmi nepastāvēja būtiska atšķirība.",0
473,Devona Katlešu svītas mālaino nogulumu slāņkopas uzbūve un sastāvs Kupravas atradnē,"Bakalaura darbā raksturots Kupravas atradnē sastopamie Katlešu svītas mālaino nogulumu granulometriskais un minerālais sastāvs, kā arī to ģeoloģiskā griezuma uzbūve. Pētāmajā teritorijā veikti lauka darbi, ievākti kopumā 43 paraugi no 1 atseguma un 1 urbuma. Tiem veikta granulometriskā analīze, izmantojot sedigrāfu un hidrometru, kā arī minerāla sastāva analīze, izmantojot XRD metodi. Noskaidrots, ka visos pētītajos nogulumos ir relatīvi augsta ",0
474,Dobeles astroblēmas ģeoloģiskās uzbūves telpiskā analīze,"Bakalaura darbā “Dobeles astroblēmas ģeoloģiskās uzbūves telpiskā analīze” ir izveidots meteorīta krātera tilpuma un slāņu virsmu modelis, attēlojot teritorijas ģeoloģiju un galvenos struktūrelementus. Pētījuma izstrādei tika izmantoti 159 urbumi no LVĢMC datu bāzes “Urbumi” un Valsts ģeoloģijas arhīvā pieejamās 1989.gada pētījuma atskaites. Urbumu informācija tika apstrādāta vienotas datu bāzes izveidei un integrēta GeoModeller datorprogrammā. Darba ietvaros tika veikta urbumu slāņu korelācija, ģeoloģisko slāņu virsmu un 3 dimensionāla tilpuma modeļa izveide, veikta modeļa datu nenoteiktības analīze, kā arī iegūto rezultātu salīdzināšana ar iepriekšējiem pētījumiem. Pētījuma rezultātā tika gūts priekštats par Dobeles astroblēmas telpisko uzbūvi, identificēti galvenie meteorīta krātera morfoloģiskie elementi, kā arī sniegta teritorijas veidošanās apstākļu interpretācija. Bakalaura darbu veido 57 lapaspuses, kas sadalītas 7 nodaļās un papildinātas ar 24 attēliem un 2 tabulām",0
475,Augšējā devona Katlešu svītas dolokrētu paveidi un vertikālā zonalitāte Kupravas māla atradnē,"Bakalaura darbs ir par augšējā devona Katlešu svītas dolokrētu paveidiem Kupravas māla atradnē un to vertikālo zonalitāti. Dokumentēti četri ģeoloģiskie griezumi, veikti detalizēti 33 pieslīpējumu un 23 plānslīpējumu pētījumi. Noskaidrots, ka šiem dolokrētiem ir raksturīga vertikālā zonalitāte - tajos var novērot divus, vietām nepilnīgus dolokrētu profilus, kuru attīstību, domājams, var skaidrot ar ūdens līmeņa svārstībām Katlešu laikposmā. Ir nodalīti mālaini kavernozi un poraini, brekčijveida, šūnveida, masīvi un citi dolokrētu horizonti. Pētītajos dolokrētos atrastās augu sakņu struktūras (rizokrēcijas), šūnveida tekstūras, kā arī žūšanas plaisas norāda uz to, ka tie ir pedogēnie dolokrēti.",0
476,Eirāzijas lūša Lynx lynx dzīvotnes raksturojums,"Daces Bērziņas Maģistra darba „Eirāzijas lūša Lynx lynx dzīvotnes raksturojums” mērķis ir noskaidrot lūšu dzīvotņu raksturojošās īpašības un izmantošanu. Pētījums veikts balstoties uz 2003. – 2007. gada Eirāzijas lūša Lynx lynx radio telemetrijas datiem. Noteikts, ka lūši, neskatoties uz lielajām platībām ar skuju un jaukto koku mežiem to teritorijās, izvēlas uzturēties lapu koku apgabalos, kā arī teritorijās ar sausieņu un nosusināto mežu īpatsvaru. Dzīvotnes izmantošanu nosaka pieejamie resursi tajā, dzīvnieka izvēle, traucējumi dzīvotnē, cilvēka ietekme.  Dace Bērziņas maģistra darbs sastāv no četrām nodaļām ar astoņām apakšnodaļām. Darba tekstuālo informāciju papildina 19 attēli, deviņas tabulas un 14 pielikumi, tas satur 75 lpp.",0
477,Iedzīvotāju sociāli-telpiskās atšķirības Pierīgas pilsētā - Salaspils piemērs,"Bakalaura darbā „Iedzīvotāju sociāli-telpiskās atšķirības Pierīgas pilsētā – Salaspils piemērs” ir pētītas iedzīvotāju sastāva un izvietojuma jeb telpiskās atšķirības dažādās novada teritorijās, kas strauji mainās piepilsētas apdzīvojuma attīstības rezultātā. Pētījumam  izvēlēta Salaspils pilsēta, jo tās vēsturiskā attīstība un dzīvojamo rajonu daudzveidība ļauj pētīt sociāli telpiskās atšķirības. Salaspils novads salīdzināts ar citiem Pierīgas novadiem. Bakalaura darba mērķis ir noteikt un raksturot iedzīvotāju sociāli  telpiskās atšķirības Salaspils pilsētā suburbanizācijas procesu ietekmē. Pilsētas sociāli telpisko atšķirību izpētē izmantoti gan pieejamās statistikas dati, analizējot iedzīvotāju skaita un izvietojuma  pārmaiņas, gan aptaujas rezultāti, lai veiktu iedzīvotāju sastāva izpēti. Darba pirmajā nodaļā aplūkotas teorētiskās nostādnes un galvenie jēdzieni, bet otrajā nodaļā apkopoti iepriekšējo pētījumu rezultāti par postsociālisma pilsētām raksturīgajiem transformācijas procesiem. Trešajā nodaļā aprakstīti izmantotie materiāli, kā arī datu ieguves un apstrādes metodes. Ceturtā nodaļa sniedz Salaspils novada vispārīgu raksturojumu, akcentējot pētījumam interesējošos jautājumus. Darba rezultātu nodaļā analizētas iedzīvotāju sociāli telpiskās atšķirības Salaspilī.",0
478,Sniega segas un tās izmaiņu ietekmējošo faktoru izvērtējums Latvijā,"Maģistra darbs “Sniega segas un tās izmaiņu ietekmējošo faktoru izvērtējums Latvijā” ir veltīts sniega segas biezuma un sniega segas pastāvēšanas ilguma ietekmējošo faktoru analīzei Latvijā. Kā viens no galvenajiem ietekmējošajiem faktoriem darbā tiek izvērtēta liela mēroga atmosfēras cirkulācija un to raksturojošie indeksi. Pētījuma mērķis ir izvērtēt liela mēroga atmosfēras cirkulācijas un fizioģeogrāfisko faktoru ietekmi uz sniega segas raksturu Latvijā. Galvenie iegūtie rezultāti liecina, ka sniega segas parametriem ir statistiski būtiska un cieša sakarība ar Ziemeļatlantijas oscilācijas (NAO) un Arktiskās oscilācijas (AO) atmosfēras cirkulācijas veidiem. Skaidri izteikta ir sniega segas parametru saistība ar augstumu virs jūras līmeņa, kā arī novērojumu stacijas attālumu no Baltijas jūras vai Rīgas līča. Ekstremālu sniega segas vērtību gadījumi atbilst ekstremālām atmosfēras cirkulācijas indeksu vērtībām, ciklonu darbībai un lokāliem Rīgas līča radītiem apstākļiem.",0
479,Mūsdienu gultnes procesi Gaujas posmā Valmiera-Strenči,"Bakalaura darbā ‘’Mūsdienu gultnes procesi Gaujā posmā Valmiera – Strenči’’ ir analizēti šajā upes posmā notiekošie gultnes procesi – it īpaši meandrēšana. Šo procesu izpēte un izpratne ir svarīga, jo šie procesi Latvijā nav pētīti pēdējo gadu laikā un mūsdienās pieejamās tehnoloģijas šādus pētījumus padara vieglākus un samazina nepieciešamību pēc ilgtermiņa stacionārajiem pētījumiem.  Bakalaura darba projekta mērķis ir izpētīt mūsdienu upju gultnes procesus, kas novērojami Gaujā posmā starp Strenčiem un Valmieru. Lai šo mērķi sasniegtu darba autors ir analizējis informāciju par gultņu procesiem kopumā un it īpaši Gaujā.  Pētāmā teritorija ir Gaujas upes posms starp Strenču un Valmieras pilsētām. Iegūtie rezultāti parāda, ka Gujā notiekošos procesus ietekmē ļoti daudzi faktori. Bakalaura darbs sastāv no pētāmās teritorijas fizioģeogrāfiskā un ģeoloģiskā apskata, literatūras apskata par mūsdienu gultnes procesiem, iepriekšējo pētījumu apskata, materiālu un metožu apraksta, pētījuma rezultātu apkopojuma un pielikumiem.",0
480,Automātiska izmaiņu noteikšana ortofoto materiālos topogrāfisko karšu aktualizācijai,"Mūsdienās svarīgi nodrošināt valsti ar aktuālajiem pamatdatiem. Aktualizācijas process šobrīd notiek manuāli, kad operators meklē izmaiņas starp dažādā vecuma kartēm. Šīs process ir diezgan laikietilpīgs, kā arī dažās izmaiņas varētu būt nepamanītas. Atrisināt šo problēmu varētu automātiska izmaiņu noteikšana, kas balstās uz dažādām metodēm. Bakalaura darbā par piemēru automātiskai izmaiņu noteikšanai tika ņemta topogrāfiskā karte M 1:10 000, balstoties uz Latvijas Ģeotelpiskās informācijas aģentūras aktualizācijas specifikāciju. Darbā ir aprakstīta attēlā izmaiņas noteikšana ģeogrāfiskos pētījumos, kā arī vairākās attēlā klasifikācijas metodes un tās algoritmi.  Lai iegūtu automātiski detektētās izmaiņas, praktiskajā daļā ortofotokartēm ir pielietoti vairāki algoritmi un metodes, izmantojot dažādās ģeotelpiskās programmas. Rezultāti atspoguļo dažādās teritorijas klasifikācijas, kā arī iegūtās izmaiņas. Pētījuma gaitā tiek aprakstītas problēmas un risinājumi veicot automātisko izmaiņas noteikšanu.",0
481,Ģeogrāfiskās  informācijas sistēmas izmantošana brīvas izvēles pārgājienu maršrutu plānošanā,"Bakalaura darbs ir veltīts zemāko izmaksu metodes izmantošanas iespējām tūrisma pārgājienu maršrutu izveidē. Došanās pārgājienos brīvā dabā kļūst arvien populārāka dažāda gadagājuma cilvēku vidū. Pārgājienu maršrutu izveide pamatā tiek balstīta uz jau eksistējošiem ceļiem un takām, kas palīdz radīt vieglas sarežģītības pakāpes maršrutus un atvieglo organizatoru darbu, taču tajā pašā laikā nesniedz iespēju nokļūt vietās, kas nav sasniedzamas ar ceļu tīklu. Pētījumā piedāvāts risinājums ar ģeogrāfiskās informācijas sistēmas palīdzību optimizēt un atvieglot pārgājienu maršrutu izveidi, pamatā neizmantojot jau esošos ceļus un kustoties brīvā telpā. Pētījuma mērķis ir izstrādāt metodiku izmaksu virsmas ieguvei, kas piemērota tūrisma pārgājienu maršrutu sastādīšanai Latvijā. Šajā bakalaura darbā ir analizēta teorētiskā literatūra, raksturota pētījumam nepieciešamā metode, kas tālāk pielāgota un izmantota zemāko izmaksu kartes izveidošanai un automatizētu pārgājienu maršrutu sastādīšanai, kas salīdzināti ar eksperta radītiem pārgājienu maršrutiem. Pētījumā izstrādāta metodika pārgājienu maršrutu izveidei izmantojot zemāko izmaksu virsmas modeli. Darbā aprakstītas divas pārgājienu tūrisma grupas un katrai sastādīts profils, balstoties uz ceļotāju mērķiem un spējām. Izmantojot brīvpieejas ģeotelpiskos datus, darbā izveidots zemāko izmaksu virsmas modelis un uz to balstoties sastādīti seši pārgājienu maršruti ar dažādām grūtības pakāpēm. Izveidotie maršruti salīdzināti ar autores sastādītiem pārgājienu maršrutiem, kuru sākuma un beigu punkti ir tādi paši, un rezultātā analizētas ģeogrāfiskās informācijas sistēmas iespējas radīt maršrutus, kas atbilst tūrista vēlmēm un mērķiem.",0
482,Koku un krūmu pavasara fenoloģisko fāžu izmaiņas Latvijā,"Bakalaura darba galvenais mērķis bija izanalizēt parastās ievas Padus racemosa ilgtermiņa tendences kopš 1927.gada, kā arī raksturot  āra bērza Betula pendula, parastās lazdas Corylus avellana, baltalkšņa Alnus incana un parastā pīlādža Sorbus aucuparia pavasara fenoloģisko fāžu reģionālās izmaiņas Latvijā references periodā (1981.-2010.gads), izmantojot brīvprātīgo novērotāju vēsturiskos datus. Veikta digitālo fotoattēlu reģionāla analīze parastās ievas Padus racemosa fāzēm 2015. un 2016.gadā, izmantojot portāla Dabasdati.lv datu bāzi.  Periodā no 1981.gada līdz 2010.gadam ir novērojams, ka pavasara fenoloģiskās fāzes iestājušās par 2-17 dienām agrāk, nekā laika posmā no 1971.-2000.gadam. Parastās ievas Padus racemosa pavasara fenoloģiskās fāzes visagrāk attīstās Latvijas piejūras un centrālajā daļā. Digitālie attēli ļauj veikt un izprast reģionālās atšķirības un raksturot fāzes iestāšanās laiku, kā arī fāzes norises intensitāti.",0
483,Kūlas dedzināšanas izraisīto meža ugunsgrēku izplatība Latvijā un to noteicošie veģetācijas un ainavas faktori,"Bakalaura darba mērķis ir noskaidrot kūldegu un to izraisīto meždegu izplatību Latvijā un to noteicošos ainavas un veģetācijas faktorus. Pētījumā analizēta kūlas dedzināšanas izraisīto mežu ugunsgrēku izplatība Latvijā 2010.–2015.g., 238 zināmajos gadījumos dešifrēta ainavas struktūra un biotopi, kā arī apsekoti pieci zālāji un ievākti 100 virszemes biomasas paraugi. Rezultāti liecina, ka kūlas dedzināšana ir nozīmīgs faktors mežu ugunsgrēku izplatībā, bet tiem nav ciešas saiknes ar vispārējo mežu ugunsgrēku izplatību. Kūldegu un to izraisīto meža ugunsgrēku izplatībā nozīmīgi ainavas faktori ir ceļi un ūdensobjekti, kas saistīts vietas pieejamību un cilvēku uzturēšanos. Kūldegas un to izraisītās meždegas galvenokārt izceļas atmatās, kur aug monodominantas graudzāļu audzes, jo īpaši slotiņu ciesas Calamagrostis epigeos audzes. Vidēji virszemes biomasa ir 483,8 g/m2.",0
484,Dzīves vietas pievilcība un iedzīvotāju apmierinātība ar dzīves kvalitāti dažādās Jelgavas apkaimēs,"21. gadsimtā interese par dzīves kvalitātes pētījumiem pasaulē aizvien ir liela, pētījumi par dzīves kvalitāti un iedzīvotāju apmierinātību Latvijā līdz šim nav bijuši daudz.",0
485,Ar dzelzs hidroksīdiem modificētu mālu izmantošana arsēna sorbcijā,"Māliem piemīt labas sorbcijas un jonapmaiņas īpašības, kuras var pielietot vides rekultivācijā, piemēram, metālu katjonu sorbcijā. Lai mālus izmantotu anjonu sorbcijai, tajā skaitā, metaloīdu, ir jāpārveido to fizikāli ķīmiskās īpašības. Vasaras lauka darbu gaitā tika ievākti mālu paraugi, laboratorijas apstākļos veikta dabisko un sintētiski ražoto mālu modifikācija ar dzelzs hidroksīdu, izmantojot divas dažādas metodes. Perspektīvai modificēto mālu izmantošanai anjonu sorbcijā, tika veikti As(V) jonu sorbcijas testi ūdens šķīdumā, lai noskaidrotu metaloīdu saistīšanas efektivitāti. Ar analītisko metožu palīdzību tika noteiktas modificēto mālu īpašības un salīdzinātas ar nemodificēto mālu īpašībām, t.sk., tika izmērīta mālu īpatnējās virsma platība, veikta Furjē transformācijas infrasarkano spektru analīze, kvalitatīvi noteikts mālu minerālais sastāvs un iegūti mālu virsmas attēli ar 5 000 reižu lielu palielinājumu. Pētījumā tika noskaidrota modificēto sorbentu spēja saistīt As(V) jonus un savienojumus, atkarībā no vides pH, As(V) koncentrācijas šķīdumā un sorbcijas laika ilguma. Izmantojot sorbcijas eksperimentos iegūtos rezultātus, inovatīvo materiālu sorbcija tika pielīdzināta biežāk izmantotajiem teorētiskajiem sorbcijas modeļiem.",0
486,Satelītu un piezemes novērojumu staciju saules radiācijas datu izmantošana alternatīvās enerģijas perspektīvai Latvijā,"Bakalaura darba ietvaros tika apzinātas saules radiācijas novērojumu datu izmantošanas iespējas alternatīvās enerģijas perspektīvas novērtēšanai Latvijā. Tika analizēta tiešā un globālā saules radiācija, kā arī tās raksturīgā intensitāte uz zemes virsmas Latvijā, Eiropā un citviet pasaulē. Tika apkopota informācija par saules radiāciju kā alternatīvās enerģijas avotu, kā arī, balstoties uz literatūras analīzi, tika apskatītas pasaulē un Eiropā izmantotās saules enerģijas potenciāla novērtēšanas metodes. Darbā, saules enerģijas potenciāla novērtēšanai Latvijā, tika izmantoti projekta Satelītu novērojumu datu pielietošanai klimata monitoringā (CM SAF) satelītu novērojumu datu kopa, kā arī Latvijas Vides, ģeoloģijas un meteoroloģijas centra piezemes meteoroloģisko novērojumu staciju dati. Saules enerģijas perspektīvas analīzei Latvijā kā galvenie raksturojošie rādītāji tika izmantotas PV, CSP un HCPV tehnoloģiju efektivitātes robežvērtības. Pētījuma gaitā konstatēts, ka lielākā saules enerģijas perspektīva Latvijā ir piejūras zemienē, kur gada gaitā novērojams vislielākais saņemtais saules radiācijas daudzums. Tika secināts, ka Latvija ir piemērota PV tehnoloģiju efektīvai darbībai, gadā saražojot vidēji no 720 līdz 910 kWh elektroenerģijas. Tika konstatēts, ka Latvijas apstākļos CSP un HCPV tehnoloģijas nespēj efektīvi darboties visa gada garumā – Latvijas klimatiskajos apstākļos CSP tehnoloģijas iespējams izmantot tikai līdz 100 dienām gadā, bet HCPV tehnoloģijas līdz 130 dienām gadā.",0
487,Augsnes makrofaunas daudzveidība vērī un gāršā dabas parkā „Ogres ieleja”,"Bakalaura darba pētījums tika veikts dabas parkā „Ogres ieleja”. Darbā tika pētīta augsnes makrofaunas daudzveidība egļu vērī un jauktu koku gāršā. Augsnes makrofaunai ir liela nozīme organisko atlieku sadalīšanā, barības vielu aprites nodrošināšanā un augsnes auglības uzturēšanā. Darbā tika noskaidrots augsnes makrofaunas īpatņu skaits, sugu sastāvs un īpatsvars apsekotajos biotopos. Lai noteiktu dažādu vides faktoru ietekmi uz augsnes faunu tika veikta vairāku augsnes fizikāli - ķīmisko parametru analīze. Bakalaura darba izstrādes laikā darba autore apguva makrofaunas ievākšanas un vairāku taksonomisko grupu noteikšanas metodiku, veģetācijas aprakstīšanas metodiku, augsnes ķīmisko un fizikālo parametru noteikšanu, kā arī iegūto datu apstrādes metodiku. Bakalaura darbs sastāv no ievada, 4 nodaļām (literatūras apskata, materiāla un metodēm, pētījumu rezultātiem un diskusijas), 23 apakšnodaļām, un secinājumiem. Bakalaura darba kopējais apjoms ir 64 lappuses, iekļaujot 26 attēlus, 3 tabulas un 10 pielikumus. Atslēgas vārdi: augsnes makrofauna, egļu vēris, jauktu koku gārša, augsnes īpašības, meža augsne.",0
488,Malkas apkures prakšu telpiskās iezīmes Rīgā: Grīziņkalna un Āgenskalna piemērs,"Maģistra darbā “Malkas apkures prakšu telpiskās iezīmes Rīgā: Grīziņkalna un Āgenskalna piemērs” no prakšu teorijas skatupunkta aplūkots malkas apkures prakses nozīmīgums uz ģeogrāfiskiem procesiem attiecīgajās Rīgas apkaimēs. Darba mērķis ir skaidrot urbānās malkas apkures prakses un to telpiskās saiknes šajās apkaimēs. Darbs veikts kā kvalitatīva vietas studija, kas balstās uz etnogrāfisku lauka pētījumu (ietver malkas apkures praktizētājus intervēšanu, teritorijas apsekošanu un novērošanu), teksta analīzi un interpretāciju saskaņā ar prakšu teorētiķu atziņām. Pētījums pierāda, ka pētījuma teritorijā malkas apkures prakšu izplatību ietekmē pieeja apkures infrastruktūrai un tās spēja dot siltumu. Šīm praksēm piemīt sociālekonomisks nozīmīgums, tās ir būtiska ārtelpas parādība: rada telpiskas struktūras, parādības, ietekmē iedzīvotāju mobilitāti.",0
489,Līdzdalības pieejas pašvaldību attīstības plānošanā: Cēsu pašvaldības piemērs,"Līdzdalība lēmumu pieņemšanā pēdējo gadu laikā kļūst par arvien aktuālāku tēmu attīstības plānošanas jomā gan pasaulē, gan Latvijā, taču Latvijas pašvaldību attīstības plānošanas praksē līdzdalības pieejas un metodes tiek maz pielietotas. Maģistra darba mērķis ir izstrādāt uz teorētisko pamatojumu balstītu rokasgrāmatu līdzdalības pieeju ieviešanai pašvaldību attīstības plānošanas praksē. Maģistra darbā tiek apskatīta līdzdalības loma demokrātiskā pārvaldes sistēmā, tiek aprakstīts līdzdalības koncepts un līdzdalības pieejas. Maģistra darba ietvaros apskatīta Cēsu pieredze līdzdalības veidošanā.  Maģistra darbs sastāv no ievada, sešām nodaļām un secinājumiem, izmantotās literatūras saraksta un pielikumiem. Darba pamatteksts izklāstīts 91 lappusēs. Darbā iekļauts 21 attēls, 2 tabulas, 7 pielikumi. Literatūras sarakstā iekļautas 95 vienības.",0
490,Apdzīvotu vietu plānošana Salas pagastā,"Maģistra darba ietvaros apzināta apdzīvotu vietu attīstība Pasaulē un Eiropā, uzsvaru liekot uz Austrumeiropas un Baltijas valstu pieredzi. Darbā analizēta arī Pierīgas, Babītes novada un Salas pagasta apdzīvojuma attīstība. Izvērtēti Salas pagastā esošie ciemi un to plānotā attīstība, izceļot Straupciema un Varkaļu ciemu. Ciemiem vērtēta to sasniedzamība, ciema centrs, apbūves daudzveidība, infrastruktūra un publiskā ārtelpa. Darbā sniegtas rekomendācijas apdzīvotu vietu turpmākai plānošanai Salas pagastā.",0
491,Epigeiskās faunas salīdzinājums dažādos meža biotopos dabas parkā „Ogres ieleja”,"Bakalura darba mērķis ir veikt epigeisko posmkāju daudzveidības un to noteicošo faktoru izpēti dabas parka “Ogres ieleja” egļu vēra un jaukto koku gāršas biotopos. Pētijumi tika veikti 2015.gada vasarā.  Entomoloģiskais materiāls tika iegūts no augsnes lamatām. Pētījumā tika veikts veģetācijas novērtējums un identifikācija, kā arī epigeisko posmkāju taksonomisko grupu, dominances struktūras un to iespējamo ietekmējošo faktoru noteikšana.  Darbs sastāv no 3 nodaļām, 8 apakšnodaļām, kopējais apjoms ir 36 lappuses. Darbā ietvērti 29 attēli un 28 atsauces.",0
492,Burtnieku svītas smilšaino nogulumu sastāvs un veidošanās apstākļi Svētupes atsegumos,"Bakalaura darbā tiek pētīti vidusdevona Živetas stāva, Burtnieku svītas smilšainie nogulumieži un to veidošanās apstākļi, Svētupes labā krasta Lībiešu upuralu atsegumos pie Kuiķuļu mājām. Darbā apkopota pieejamā informācija par Burtnieku svītas nogulumiežiem, to tekstūrām un sedimentoģenēzi. Pētījumā veikta granulometriskā analīze, ģeoloģiskā griezuma sastādīšana un slīpslāņojumu mērījumi – paleostraumju tecēšanas virziena interpretācijai. Salīdzinot šī darba rezultātus ar iepriekšējo pētījumu datiem, secināts, ka Burtnieku svītas nogulumi Lībiešu upuralu atsegumā veidojušies fluviālajā kanālā sauszemes – jūras pārejas zonā. Dominējošās gultnes reljefa formas ir pa kanālu migrējošas zemūdens grēdas un sēres. Sedimentācijas procesus ietekmējušas plūdmaiņas, taču to loma nav bijusi noteicošā. Pēc slīpslāņojumu mērījumu rezultātiem secināts, ka paleostraumes plūdušas DA virzienā, ar nelielu izkliedi.",0
493,Dabas aizsardzības un vietējo iedzīvotāju interešu saskaņošana īpaši aizsargājamās dabas teritorijās: Gaujas Nacionālais parks un Ziemeļgaujas aizsargājamo ainavu apvidū,"Īpaši aizsargājamās dabas teritorija ir nozīmīgs instruments sugu un biotopu aizsardzībā. Aizsardzība nevar tikt nodrošināta bez aktīvas vietējo iedzīvotāju un tos pārstāvošās pašvaldības sadarbības ar dabas aizsardzības organizētājiem, jo zeme īpaši aizsargājamās teritorijās daudzviet pieder privātīpašniekiem.  Maģistra darbā pētīts, kādas ir iespējas saskaņot dabas aizsardzības un vietējo iedzīvotāju intereses aizsargājamā teritorijā.  Publiskajā telpā – masu medijos izceļas uzskats, ka dabas aizsardzība ir tikai ekspertu un amatpersonu iegriba, bet vietējiem iedzīvotājiem aizsargājamās teritorijas statuss liedz veiksmīgi saimniekot. Maģistra darbā noskaidrots, ka to nevar attiecināt uz vietējo iedzīvotāju. Tas ir atsevišķu sabiedriski aktīvu iedzīvotāju viedoklis, bet kura ietekmē arī daļa vietējo iedzīvotāju var izveidot neadekvātu priekšstatu par dabas aizsardzību.",0
494,Jūras ūdens un gruntsūdens kontakta zonas dinamika Garciema pludmales nogulumos,"Bakalaura darbā tiek pētīta jūras ūdens un gruntsūdens kontakta zonas dinamika Garciema pludmales nogulumos. Tika apkopota pieejamā informācija par pētījuma teritorijas ģeoloģisko un fizioģeogrāfisko uzbūvi, gruntsūdens un jūras ūdens ķīmisko sastāvu, jūras ūdens un gruntsūdens mijiedarbību krasta zonā, kā arī veikti lauka pētījumi un iegūto datu analīze. Lauka pētījumu ietvaros tika noteikta ūdens temperatūra, oks-red potenciāls, izšķīdušā skābekļa daudzums un pH, kā arī automātiskie mērījumi – ūdens līmenis un elektrovadītspēja urbumā, kurā novērojama jūras ūdens un pazemes ūdens dinamiska mijiedarbība.",0
495,Mālu modificēšana un inovatīvo produktu raksturojums perspektīvai izmantošanai vides tehnoloģijās,"Maģistra darba ietvaros tika pētītas iespējas izstrādāt inovatīvus sorbentus uz mālu minerālu bāzes p-nitrofenola sorbcijai, izmantojot mālu modifikāciju ar virsmas aktīvām vielām un silīcijorganiskiem savienojumiem. Latvijas dabiskie mālieži un rūpnieciski ražotais montmorilonīts tika izvēlēti, lai izvērtētu un salīdzinātu modifikācijas efektivitāti p-nitrofenola sorbcijai. Iegūtie mālu modifikācijas produkti tika raksturoti, izmantojot fizikāli ķīmiskās īpašības raksturojošas analītiskās metodes: Furjē transformācijas infrasarkanā starojuma spektroskopiju (FTIS), skenējošo elektronmikroskopiju (SEM), rentgenstaru difraktometriju (XRD) un Braunera-Emmeta-Tellera (BET) īpatnējās virsmas laukuma noteikšanas metodes. Iegūtie pētījumu rezultāti apliecina, ka mālu modifikācija ar virsmas aktīvām vielām ir salīdzinoši efektīvāka nekā ar silīcijorganiskajiem savienojumiem. Jaunizveidotie materiāli būtiski palielina p-nitrofenola sorbcijas kapacitāti un ūdens attīrīšanas efektivitāti, tādējādi, balstoties uz p-nitrofenola kā modeļa piesārņotāja sorbcijas rezultātiem, var spriest, ka inovatīvie, maģistra darba gaitā iegūtie materiāli ir perspektīvi tālākai izpētei dažāda veida organisko piesārņotāju sorbcijai.",0
496,Purvu attīstība Ropažu līdzenumā: Lielkangaru purva piemērs,"Pēteris Savickis ,,Purvu attīstība Ropažu līdzenumā – Lielkangaru purva piemērs”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, Ģeogrāfijas nodaļa. 42. lpp. 2016. Bakalaura darba izstrādes gaitā tika analizēta informācija par Ropažu līdzenuma purviem ar mērķi noskaidrot purvu attīstību šajā dabas apvidū. Lai labāk izprastu līdzenuma purvu attīstības raksturu un gaitu pētīti Lielkangaru purva nogulumu slāņi.  Lauka darbos iegūtajiem nogulumu paraugiem LU ĢZZF Kvartārvides laboratorijā tika veikta kūdras sadalīšanās pakāpes, kūdras botāniskā sastāva un karsēšanas zudumu analīze. Iegūtie rezultāti liecina, ka purvs sācis veidoties uz glaciolimniskiem, smilts nogulumiem un tā attīstības gaitā mainījušies nogulumu veidošanās apstākļi. Mainoties holocēna klimatam mainījās arī Lielkangaru purva, kā arī Ropažu līdzenuma purvu attīstības gaita. Kā rezultātā Lielkangaru purva apakšslānī atrodas zemā tipa kūdra, bet augšējā slānī augstā tipa kūdra. Līdzīga mainība ir notikusi arī Dzelves-Kroņa purvā, bet šis purvs ir sācis veidoties vēlāk nekā Lielkangaru purvs, tādēļ tur nav novērojams zemā tipa kūdras slānis.",0
497,Ilgtspējīga lietus ūdens pārvaldība pilsētā: Valmieras piemērs,"Maģistra darbā ir analizēta lietus ūdens, kā viena no dabas resursiem, pārvaldības problēmjautājumi.  Darbā veiktais pētījums ietver teorētisko nostādņu studijas, labas prakses piemēru analīzi, lauku darbu izpildi, intervijas ar pašvaldības speciālistiem un nozares ekspertiem, kartogrāfiskā materiāla izstrādi.  Pētījums parāda, ka Valmierā, tāpat kā daudzviet citur, lietus ūdens pārvaldība šodien tiek īstenota taktiski, pēc seku likvidēšanas principa - pēc iespējas ātrāk aizvadīt lietus ūdeni no pilsētvides, un neizmantojot lietus ūdeni kā resursu. Kopumā lietus ūdens aizsardzībai un efektīvai izmantošanai Latvijā netiek pievērsta pietiekama vērība. Maģistra darbā ir izstrādāti priekšlikumi ilgtspējīgas lietus ūdens pārvaldības ieviešanai Valmierā un, pamatojoties uz Valmieras pilsētu kā piemēru, izstrādāti priekšlikumi vadlīnijām lietus ūdens pārvaldības ieviešanai pilsētās.",0
498,Bērniem draudzīgas plānošanas principu ieviešana Latvijas mazpilsētās: Brocēnu un Skrundas piemēri,"Bērniem draudzīgas plānošanas principu ieviešana un bērnu līdzdalība plānošanas procesos mūsdienās kļūst arvien izplatītāka. Tomēr Latvijā tam joprojām trūkst mērķtiecīgas stratēģijas, resursu un zināšanu. Neskatoties uz valdošu uzskatu, ka mazpilsētas nodrošina labvēlīgāku dzīves vidi bērniem, jauni cilvēki un ģimenes arvien biežāk izvēlas pārcelties uz dzīvi lielākās pilsētās. Mazpilsētu telpiskā un sociālā uzbūve atšķiras no lielām pilsētām, tāpēc arī bērnu intereses un vajadzības ir atšķirīgas. Maģistra darba mērķis ir novērtēt bērniem draudzīgas plānošanas iespējas Latvijā un izstrādāt rekomendācijas bērnu iesaistei plānošanā. Maģistra darba izstrādes laikā izstrādāta metodika bērnu iesaistīšanai plānošanā un tā aprobēta Skrundā un Brocēnos. Rezultātā izstrādātas rekomendācijas bērniem draudzīgas plānošanas ieviešanā Latvijā.",0
499,Studentu mācību mobilitāte Latvijas reģionos: Latgales reģiona piemērs,"Pētījuma “Latvijas studentu mācību mobilitāte: Latgales reģiona piemērs” mērķis ir analizēt Latvijas studentu mācību ģeogrāfisko mobilitāti Latgales reģionā, aplūkot augstākās izglītības mācību iestādes izvēli un mobilitāti ietekmējošos faktorus. Pētījuma tēma nav plaši pētīta, galvenokārt ir pieejami atsevišķi pētījumi par jauniešu mācību mobilitātes ikdienas pārvietošanās ieradumiem uz izglītības iestādi.  Bakalaura darba pētījums tika veikts balstoties uz Latgales reģionālo augstskolu (Rēzeknes Tehnoloģiju akadēmijas un Daugavpils Universitātes), studentu sniegtajām atbildēm anketās un intervijās.",0
500,Pasažieru plūsmas telpisko virzienu sezonālās izmaiņas lidostā Rīga,"Maģistra darbā “Pasažieru plūsmas telpisko virzienu sezonālās izmaiņas lidostā Rīga” tiek pētīta aviācijas pasažieru pārvietošanās sezonalitāte no starptautiskās lidostas Rīga. Veikta zinātniskās literatūra analīze par aviācijas nozares aktualitātēm, maršrutu tīkla veidošanos pasaulē, literatūras analīze par tā attīstību lidostā Rīga. Apskatīta arī nozares situācija Eiropas Savienībā. Darbā analizēti aviokompānijas AirBaltic un starptautiskās lidostas Rīga pēdējo desmit gadu (2005. - 2015. g.) dati par pasažieru plūsmām. Pēc iegūtajiem rezultātiem var spriest par to, ka nevar viennozīmīgi teikt, ka sezonālo lidojumu vidējais attālums vienmēr būs garāks par vissezonu lidojumu vidējo attālumu.  Darbā kopapjoms ir 67 lapaspuses un tajā ir iekļauti 18 attēli, 14 tabulas un 1 pielikums.",0
501,Latvijas teritorijas topogrāfisko karšu (1918.-1945. gads): veidošana un informatīvais nodrošinājums,"Pēc neatkarības iegūšanas 1918. gadā līdz 1940. gadam Latvijā topogrāfisko karšu izdošana ievērojami attīstījās. Valsts topogrāfiskās kartes izdeva Latvijas armijas Galvenā štāba Ģeodēzijas un topogrāfijas daļa. Starpkaru periodā topogrāfiskās kartes ar Latvijas teritorijas attēlojumu izdeva arī ārvalstīs - Padomju Savienībā, Igaunijā un Polijā. 1940.-1945. gadā dažādu mērogu Latvijas teritorijas topogrāfiskās kartes iespieda arī Vācijas armijas Ģenerālštābs. Maģistra darbā raksturota no 1918. līdz 1945. gadam izdoto Latvijas teritorijas topogrāfisko karšu veidošana, saturs un tā aktualitāte. Šajā laikā izdotās topogrāfiskās kartes bija sastādītas pēc dažāda laika un kvalitātes materiāliem, kas apgrūtina kartes izmantošanu. Daudzas topogrāfisko karšu lapas Latvijas karšu krātuvēs nav atrodamas, un daļa no tām līdz šim nav minēta arī literatūrā.",0
502,Jauniešu mācību mobilitāte un izglītības sasniedzamība Jelgavas novadā,"Pēdējo gadu laikā ir ticis aktualizēts jautājums par izglītības iestāžu optimizāciju un restrukturizēšanu, kā rezultātā tiek mainīta jauniešu ikdienas mācību mobilitāte un izglītības sasniedzamība.  Maģistra darba tēma ir „Jauniešu mācību mobilitāte un izglītības sasniedzamība Jelgavas novadā”. Pētījuma galvenā mērķauditorija ir Jelgavas novada vispārējās pamata un vidējās izglītības iestādes 7.–12. klašu grupas jaunieši. Pētījuma mērķis ir izvērtēt jauniešu 7.–12. klašu izglītojamo ikdienas mobilitāti uz skolu un izglītības iestāžu sasniedzamību Jelgavas novadā. Izstrādājot pētījumu, veikts teorētiskais literatūras apskats, jauniešu anketēšana, iegūto datu apstrāde un analīze, rezultātu interpretācija un ieteikumu izstrāde. Rezultāti papildināti ar kartogrāfisko materiālu. Maģistra darbs sastāv no teorētiskās daļas, kurā atspoguļots sasniedzamības, mobilitātes un jauniešu jēdziens. Veikts Jelgavas novada raksturojums (iedzīvotāji, apdzīvojums, transports, saimniecība, izglītības iestādes). Darbā iekļauta pētījuma daļa, kurā tiek analizēta jauniešu mācību mobilitāte un izglītības iestāžu sasniedzamība. Pētījums balstās uz kvantitatīvo datu apstrādi, iegūto rezultātu analīzi un interpretāciju. Maģistra darbā izstrādāti galvenie secinājumi un turpmākie ieteikumi Jelgavas novada domei par izglītības iestāžu turpmāko darbību Jelgavas novadā. Darbā iekļauti pielikumi, kas papildina pētījuma rezultātus.",0
503,Devona Stipinu svītas dolomītu slāņkopas uzbūve un fizikāli mehāniskās īpašības Latvijā,"Maģistra darbā “Devona Stipinu svītas dolomītu slāņkopas uzbūve un fizikāli mehāniskās īpašības Latvijā” ir raksturota Stipinu svītas dolomītu uzbūve ģeoloģiskajā griezumā, to struktūra, mikrotekstūra pieslīpņos un plānslīpējumos, kā arī dolomītu fizikāli mehāniskās īpašības, un pētītas minēto īpašību kopsakarības. Pētījuma rezultātā noskaidrots, ka dolomīta nodilumizturībai ir cieša saikne ar tā kristālu saaugumu, formu un izmēru, kas savukārt atkarīgi no ieža veidošanās apstākļiem un pēcsedimentācijas izmaiņām – dolomitizācijas, pārkristalizēšanās un šķīšanas procesiem. Pētītajiem Stipinu svītas dolomītiem ir ļoti cieša pozitīva sakarība starp Losandželosas un Mikro-Devala koeficienta vērtībām.",0
504,Makrofītu kā bioloģiskās kvalitātes indikatoru vērtējums Latvijas-Lietuvas pārrobežu upju baseinos,"Upena-Rasuma I. 2016. Maģistra darbs. Rīga, Latvijas Universitāte, 70 lpp.  Maģistra darba mērķis ir makrofītu kā ekoloģiskās kvalitātes indikatoru izmantošanas iespēju izvērtējums Lielupes un Ventas baseinu upju posmos teorijā un praksē. Darbā veikti upju veģetācijas pētījumi, apsekojot 40 upju posmus Ventas un Lielupes baseinu vidēji lielās upēs, raksturotas Latvijā un Lietuvā izmantotās makrofītu pētījumu metodes un sugu trofijas indeksi, analizētas to izmantošanas iespējas un ticamības līmenis, priekšrocības un trūkumi teorijā un praksē, kā arī izvērtēta makrofītu loma Ūdens struktūrdirektīvas ietvaros.  Rezultātu daļā sniegts ekoloģiskās kvalitātes novērtējuma izvērtējums, kā arī ieteikumi makrofītu pētījumu kvalitātes paaugstināšanai un rezultātu interpretācijai.",0
505,Apmežošanās procesa ietekme uz augšņu īpašību telpisko mainību morēnas nogulumos bijušajās lauksaimniecības zemēs Limbažu apkārtnē,"Dažādu sоciālekоnоmisku faktоru ietekmē plašās teritоrijās nоrisinās bijušо lauksaimniecībā izmantоjamо zemju apmežоšanās prоcess. Tādēļ pētījuma mērķis ir nоskaidrоt bijušо lauksaimniecībā izmantоjamо zemju apmežоšanās ietekmi uz augsnes mоrfоlоģiskajām un ķīmiskajām īpašībām morēnas nоgulumоs Limbažu apkārtnē.  Darbā raksturоti Limbažu apkārtnes augšņu ietekmējоšie faktоri kā ģeоlоģiskie nоgulumi, cilmiezis, meža zemes vecums un vēsturiskā zemes izmantоšana.  Pētījuma rezultāti kоpumā parāda, ka apmežоšanās ir svarīgs augšņu īpašību telpiskās mainības ietekmējоšais vides faktоrs un ka 150 gadus pēc bijušо lauksaimniecībā izmantоjamо zemju kоku kоlоnizēšanās uz relatīvi smagāka granulоmetriskā sastāva ģeоlоģiskajiem nоgulumiem (mālsmilts, smilšmāla mоrēna) ir nоvērоjamas augsnes mоrfоlоģiskās un ķīmiskās īpašības. Turklāt augsnes ķīmiskās īpašības nоrisinās straujāk nekā mоrfоlоģiskо pazīmju izmaiņas.",0
506,Dzeramā ūdens ieguves veidi un ķīmiskā kvalitāte Medemciema teritorijā,"Dzeramā ūdens ieguves veidi un tā kvalitāte Latvijā nav pietiekoši labi izpētīta ārpus lielajām pilsētām, tādēļ trūkst datu par dzeramā ūdens atbilstību ES direktīvām un MK noteikumiem. Darba mērķis ir noskaidrot dzeramā ūdens ieguves veidus un ķīmisko kvalitāti Medemciema teritorijā un noteikt to atbilstību Ministru Kabineta noteikumiem Nr. 235. Bakalaura darbs sastāv no trīs daļām. Pirmajā daļā veikts literatūras apskats par pazemes un dzeramo ūdeņu izcelsmi, veidošanās apstākļiem, piesārņojumu un to kvalitātes uzraudzīšanas metodēm. Otrajā daļā raksturota Medemciema teritorija, dzeramā ūdens ieguves iespējas un to iespējamā kvalitāte, tostarp arī izmantotās metodes un materiāli, kas tika pielietoti pētījuma gaitā. Trešajā daļā veikta analīze par iegūtajiem rezultātiem un iedzīvotāju aptaujām. Pētījuma gaitā atklāts, ka Medemciema teritorijā apsekotajās saimniecībās galvenais dzeramā ūdens iegūšanas veids ir dzītās akas jeb spices. Veicot ķīmiskās analīzes dzeramā ūdens paraugiem, noskaidrots, ka ķīmisko kvalitāti Medemciema teritorijā visvairāk ietekmē slāpekļa savienojumi, ūdens cietība, krāsainība un kopējā dzelzs saturs.",0
507,Parastās egles Picea abies L. ietekme uz mālsmilts augsnes virskārtas īpašībām bijušajās lauksaimniecībā izmantojamā zemē Taurenes apkārtnē,"Latvijā, kā arī citās Eiropas valstīs pēc 1990. gada strauji palielinājās pamesto lauksaimniecībā izmantojamo zemju(LIZ) platības. Zemju neapsaimniekošanas dēļ uz bijušajām LIZ attīstījās sekundārā sukcesija un apmežošanas process. Apmežošanas izraisa veģetācijas, mikroklimata un augsnes īpašību izmaiņas uz bijušajām LIZ zemēm. Pētījuma mērķis ir noskaidrot egles (Picea abies L.) ietekmi uz augsnes īpašībām (ķīmiskajām, morfoloģiskajām, fizikālajām) Taurenes apkārtnē, Vidzemē. Bakalaura darbā tika apkopotas dabiskās un antropogēnās ietekmes uz bijušo LIZ apmežošanas procesu. Pētījuma rezultāti rāda, ka parastā egle ietekmē apmaiņas katjonu koncentrāciju augsnē un to telpisko izplatību mālsmilts augsnē, augsnes reakciju (pH), paskābinot augsnes reakciju pie egles stumbra dziļumā 10-20 cm, kā arī egles saknes samazina tilpummasas blīvumu.",0
508,Parastās egles Picea abies kā edafikatora ietekme uz smilšainas augsnes virskārtas īpašību izmaiņām bijušajās lauksaimniecībā izmantojamās zemēs,"Bakalaura darbā ir pētīts Latvijā arvien aktuālāks jautājums par augsnes īpašību izmaiņām saistībā ar bijušo lauksaimniecības zemju apmežošanās procesu, jo līdz šim ir veikti relatīvi maz pētījumu. Bakalaura darba mērķis ir noskaidrot 15 gadus vecas parastās egles Picea abies (L.) H.Karst ietekmi uz smilšainās augsnes virskārtas īpašību izmaiņām bijušajās lauksaimniecībā izmantojamās zemēs. Pētījums tika veikts Vidzemes augstienē, Taurenes apkārtnē, „Jaņu” viensētas tuvumā, kur augsnes cilmiezi veido smiltis. Pētījuma rezultāti parāda, ka parastā egle Picea abies (L.) H. Karst ietekmē smilšainās augsnes īpašības bijušajā lauksaimniecības izmantojamā zemē, ir konstatētas izmainās tilpummasas blīvumā, augsnes reakcijā, apmaiņas elementu (Na+, Mg2+, Ca2+, K+, Al3+, Fe2+, Mn2+) koncentrācijā, kopējā organiskā oglekļa un slāpekļa saturā augsnē. Būtiskas izmaiņas, galvenokārt, notiek augsnes virskārtā dziļumā no 0 līdz 10 cm, jo šo slāni ietekmē gan egles nobiras, gan saknes.",0
509,Jumtu ainavas pārvaldības uzlabošanas iespējas Vecrīgā,"Jautājumi, kas saistīti ar ainavu pārvaldību, plānošanu, politiku un aizsardzību pēdējās desmitgadēs ir kļuvuši arvien aktuālāki ne tikai Latvijā, bet arī daudzviet citur pasaulē, to apliecina arī Eiropas ainavu konvencijas pieņemšana. Izpratne par ainavām laika gaitā ir mainījusies, uzsverot to, ka ainavas ir it visur – ne tikai gleznainos lauku apvidos, bet arī pilsētvidē, tai skaitā arī, piemēram, uz ēku jumtiem. Ainavas nav statiskas, bet tās laika gaitā dažādu impulsu ietekmē mainās. Daļa no pārmaiņām ir nenovēršamas, savukārt citas, ir zināmā mērā kontrolējamas.  Tāpat kā citām ainavām, arī jumtu ainavai piemīt dažādu veidu vērtības. Īpaši izteiktas šīs vērtības parasti ir vēsturiskajās vecpilsētās, kāda ir arī Vecrīga. Vecrīgas ēku jumti veido būtisku daļu no vēsturiskā pilsētas “auduma”, un Vecrīgas jumtu ainavai piemīt estētiskā, kultūrvēsturiskā, zinātniskā u.c. veida vērtības.  Jumtu ainavas pārvaldībā iesaistītās institūcijas šīs vērtības cenšas kopt, saglabāt un aizsargāt pret nevēlamām pārmaiņām, savukārt, no otras puses pastāv spiediens, lai šos ierobežojumus mazinātu, un valda uzskats, ka Vecrīgas jumti ir vēl līdz galam neapgūts resurss. Tas kā dažādās, bieži konfliktējošās iesaistīto pušu intereses tiek sabalansētas, skaidri atspoguļojas Vecrīgas jumtu ainavā, un ir redzams ikvienam Vecrīgas iedzīvotājam vai viesim. Lai rastu balansu starp dažādajām iesaistīto pušu interesēm, nepieciešams meklēt veidus kā uzlabot Vecrīgas jumtu pārvaldību. Darba ietvaros apzinātas Vecrīgas jumtu ainavas galvenās vērtības, ainavā notikušās pārmaiņas aptuveni pēdējā gadsimta laikā, kā arī identificēti šie pārmaiņu cēloņi un veidi. Sniegta arī analizē un vērtējums par Vecrīgas jumtu ainavas pašreizējo stāvokli un iespējām to uzlabot.",0
510,Dinamiskās olfaktometrijas  alternatīvas monitoringa metodes aprobācija un testēšanas rezultātu analīze,"Smaku piesārņojums paliek aizvien aktuālāka vides problēma, kas vairumā gadījumu izriet no straujās rūpniecības un lauksaimniecības attīstības apdzīvoto vietu tuvumā. Tā kā smakas tieši ietekmē sabiedrības dzīves kvalitāti, to uzraudzībai tiek pievērsts aizvien vairāk uzmanības. Ņemot vērā subjektivitāti smaku uztverē, tiek meklēti risinājumi aizvien precīzākai smaku piesārņojuma līmeņa noteikšanai.  Darba izstrādes ietvaros, tika aplūkotas divas smaku piesārņojuma noteikšanas metodes - dinamiskā olfaktometrija, kura ir plašāk pielietotā smakas koncentrācijas noteikšanas metode, kas nenodrošina nepārtrauktus smakas koncentrācijas mērījumus un raksturo smakas emisiju tikai parauga ņemšanas brīdī, un alternatīva mērījumu metode, kura tiek izmantota t.s. „elektroniskajos degunos”.  Pamatojoties uz literatūras analīzi un praktiskā darba rezultātiem, var secināt, ka „elektroniskie deguni” RQ Box Analyzer COV20A var tikt pielietoti nepātrauktiem indikatīviem smakas koncentrācijas mērījumiem.",0
511,Piekrastes pašvaldību attīstības plānošanas process: sabiedrības iesaiste plānošanā un līdzdalības indikatori.,"Pētījuma mērķis ir noskaidrot nevalstisko organizāciju, iedzīvotāju un iniciatīvas grupu iesaisti pašvaldību attīstības plānošanā. Maģistra darbā tika apskatīta Latvijas piekrastes mazo pašvaldību sabiedrības iesaistes pasākumi attīstības plānošanas dokumenta izstrādē. Pētījums balstīts uz literatūras un dokumentu studijām, NVO pārstāvju, atbildīgo institūciju speciālistu intervijām un piekrastes pašvaldību darbinieku anketēšanā iegūto datu analīzi. Autore secina, ka sabiedrības līdzdalība bieži vien ir deklaratīva, kam pamatā ir nepieciešamība īstenot normatīvajos aktos reglamentētās sabiedrības līdzdalības prasības. Pašvaldību speciālistiem trūkst resursu un zināšanu kā īstenot koordinētu, mērķtiecīgu sabiedrības līdzdalību, īpaši akcentējot sabiedrības izglītošanu. Tāpēc lai sekmētu sabiedrības iesaisti plānošanā un iesaistes sekmju novērtēšanu tika izstrādāts maģistra darbs “Piekrastes pašvaldību attīstības plānošanas process: sabiedrības iesaiste plānošanā un līdzdalības indikatori”. Atslēgvārdi: attīstības plānošana, sabiedrības iesaiste, nevalstiskās organizācijas, pašvaldības.",0
512,Iedzīvotāju mobilitātes iezīmes Mārupes novadā,"Bakalaura darbs “Iedzīvotaju mobilitātes iezīmes Mārupes novadā” ir veltīts suburbanizācijas procesiem, kas izteikti norisinās Rīgas aglomerācijas centrālaja zonā. Par piemēru tiek izmantots Marupes novads un tajā notiekošie iedzīvotāju mobilitātes procesi, kas vislabāk spēj raksturot kādas teritorijas sociālekonomisko attīstību.  Šī darba mērķis ir novērtēt mobilitātes iezīmes un apdzīvojuma izmaiņas Mārupes novadā. Darbā ir apskatīti Mārupes novada iedzīvotāju mobilitātes procesi, kas iegūti anketēšanas rezultātā, kā arī teritorijas sociālekonomiskie procesi, kas tiek pamatoti uz publiski pieejamo statistisko informāciju un anketēšanas datiem. Darba pirmā nodala tiek veltīta migrācijas būtības aplūkošanai. Otrā nodaļa- piepilsetu apdzivojuma veidošanās procesiem un Mārupes novada attistības vēsturei. Bet turpmākajās nodaļās tiek veikta statistikas datu un anketēšanas rezultātu analīze.",0
513,Vides komunikācijas pārvaldības novērtējums Piekrastes pašvaldībās,"Maģistra darba „Vides komunikācijas pārvaldības novērtējums piekrastes pašvaldībās” mērķis ir novērtēt vides komunikācijas pārvaldību piekrastes pašvaldībās un izstrādāt vadlīnijas vides komunikācijas ieviešanai piekrastes teritoriju pārvaldības praksē.  Maģistra darbā ir apskatīta literatūra un veikta tās analīze par tādām tēmām, kā ilgtspējīga attīstība, vides pārvaldība un pašvaldības, vides komunikācija un apskatīti dažādi vides komunikācijas modeļi, kā arī vides komunikācijas četru sektoru modelis. Darbā apskatīti arī vides komunikācijas politiski normatīvais ietvars un vides komunikācijas attīstība Latvijas pašvaldībās. Maģistra darba pētījuma ietvaros lietota pētījuma metodoloģija, kas sastāv no dokumentu analīzes, integrētā situācijas analīzes pētījuma (Case study research) piekrastes pašvaldībās: Liepājas pilsēta un Salacgrīvas novads, ieskaitot dokumentu analīzi, un Ogres novadā, padziļinātajām intervijām ar ekspertiem un speciālistiem. Rezultātā autore izstrādā vides komunikācijas vadlīnijas piekrastes pašvaldībām. Maģistra darbs sastāv no 5 nodaļām, 75 lapām, un tajā ir iekļauti 7 attēli un 6 tabulas. Atslēgas vārdi: piekrastes pārvaldība, vides komunikācija, vides izglītība, sabiedrības līdzdalība, videi draudzīga rīcība.",0
514,Dzelzceļa līnijas ieriķi-Gulbene-Pitalova (Abrene) potenciālās atjaunošanas iespējas,"Bakalaura darbā “Dzelzceļa līnijas Ieriķi – Gulbene – Pitalova (Abrene) potenciālās atjaunošanas iespējas” tiek raksturota dzelzceļa nozare valstī un aplūkoti pašreizējie un nākotnes apstākļi, kas nepieciešami, lai līnija tiktu atjaunota. Darba mērķis ir novērtēt dzelzceļa līnijas Ieriķi - Gulbene - Pitalova (Abrene) atjaunošanas ekonomisko lietderību un nepieciešamību. Mērķa realizēšanai veikta literatūras analīze, novērojumu metode, statistikas analīze un apstrāde, ekspertu intervijas. Rezultātos apstrādāti dati un izvērtēta dzelzceļa atjaunošanas lietderība.  Darbā ir 6 galvenās nodaļas, materiāli un metodes, secinājumi un ieteikumi, izmantotā literatūra, 13 attēli, viena tabula",0
515,Sociālekonomiskie aspekti dabisko zālāju uzturēšanā Madlienas pagastā,"Bakalaura darbā ir aplūkoti dabisko zālāju uzturēšanas sociāli ekonomiskie aspekti, kas cieši saistīti ar pētītajiem materiāliem – zemes lietojumveidu, tiesību aktiem un atbalsta maksājumiem, lauksaimnieku viedokli un informētību, lauku statistiku. Veikts literatūras apskats, aplūkoti saistītie tiesību akti par atbalsta maksājumiem, veikta analīze statistikas materiāliem par zemes lietojumveidiem un lopkopību, veiktas intervijas ar Madlienas pagasta lauksaimniekiem, pagasta pārvaldes vadītāju, lauksaimniecības uzņēmuma SIA “Madliena 2” pārstāvi un pagasta aktīvisti, SIA «Metsa Forest Latvia» mežsaimniecības konsultanti, intervijas ir izanalizētas un izdarīti darba secinājumi.",0
516,Iedzīvotāju un apdzīvojuma struktūra Īslīces pagastā pēc 2005. gada,"Bakalaura darbs „Iedzīvotāju un apdzīvojuma struktūra Īslīces pagastā pēc 2005. gada” izstrādāts no 2015. – 2016. gadam. Darbs veidots strukturēti, tajā iekļauti autora veidoti kartogrāfiskie materiāli, grafiki un fotogrāfijas. Bakalaura darbā iekļauta apdzīvojuma jēdziens, tā klasifikācija, vēsture un mūsdienu sistēmas izpēte. Īslīces pagasta fizioģeogrāfiskais raksturojums, vēsturiskais apskats, samnieciskais raksturojums un nodarbinātība. Darbā analizētas iedzīvotāju sastāva izmaiņas Īslīces pagastā pēdējo 10 gadu laikā, kā arī apdzvojums un iedzīvotāju dzīves kvalitātes novērtējums.",0
517,Mitrzemju apsaimniekošanas prakses un ainavas veidošanās Lādzēnu tīreļa apkārtnē,"Bakalaura darbā “Mitrzemju apsaimniekošanas prakses un ainavas veidošanās Lādzēnu tīreļa apkārtnē” izvērtētas mitrzemju apsaimniekošanas prakses un ainavas veidošanās 20. gs. pirmajā pusē Lādzēnu tīreļa apkārtnē, ko ietekmējusi dažādu dabas un cilvēka faktoru mijiedarbība.  Pētījuma ietvaros aplūkota mitrzemju apgūšanas vēsture un ietekme uz ainavu. Galvenais uzsvars darbā ir uz vietas studijām – pielietotas kamerālās metodes (kartogrāfisko materiālu analīze, kontentanalīze, vietvārdu un pēctecību analīze), kā arī veikti lauka darbi, kuros apzināta šī brīža situācija, lai iegūtu pēc iespējas vispusīgāku informāciju par Lādzēnu tīreļa apkārtnes mitrzemju ainavas vēsturi un attīstību.",0
518,Augsnes sasaluma dziļuma ilglaicīgās izmaiņas Latvijā,"Maģistra darbs „Augsnes sasaluma dziļuma ilglaicīgās izmaiņas Latvijā” ir veltīts augsnes sasaluma dziļumu atšķirību raksturošanai Latvijas teritorijā, un to ietekmējošo faktoru noteikšanai. Pētījuma mērķis ir izvērtēt augsnes sasaluma dziļuma ilglaicīgās izmaiņas saistībā ar klimata mainību Latvijas teritorijā. Iegūtie rezultāti liecina, ka periodā no 1966. līdz 2015.gadam, mēnešu skaits, kuros augsnes sasaluma dziļums nepārsniedz 20 cm atzīmi, ir būtiski palielinājies 3 stacijās. Tāpat 3 stacijās ir būtiski samazinājies maksimālais sasaluma dziļums. Pētījums apstiprina augsnes sastāva un ģeogrāfiskā novietojuma ievērojamo ietekmi uz sasaluma dziļumu Latvijā.",0
519,Āfrikas cūku mēra ietekme uz mežacūku populāciju Latvijā,"Laikā, kad pasaulē ir augsti attīstīta globalizācija, sabiedrība aizvien vairāk tiek pakļauta dažādu vīrusu un sērgu izplatībai. Pēdējā laikā nākas dzirdēt par slimībām, kas skar savvaļas dzīvniekus. Šobrīd aktuālākā vīrusa slimība, kas reģistrēta Latvijā, ir Āfrikas cūku mēris. Bakalaura darbā ir aprakstīta Āfrikas cūku mēra virusoloģija un izplatība, kā arī suga – meža cūka, kuru ietekmē šis vīruss. Šajā darbā vislielākā uzmanība pievērsta tam, kāda ir vīrusa ietekme uz meža cūku populāciju Latvijā. Darba praktiskajā daļā tiek salīdzināts nomedīto meža cūku blīvums ar uzskaitīto dzīvnieku blīvumu, kā arī sniegts paskaidrojums, kā šie rādītāji ietekmē Āfrikas cūku mēra (ĀCM) izplatību. Tiek analizēta meža cūku populācija valstī pirms un pēc ĀCM reģistrēšanas Latvijā.",0
520,Notekūdeņu dūņu izmantošana ar enerģijas atguvi - dedzināšanas un biogāzes ieguves salīdzinājums,"Maģistra darbā veikta dzīves cikla analīze dūņu izmantošanai enerģētikā. Apskatīta biogāzes ieguves un dūņu dedzināšanas cemetna ražotnē radītā ietekme uz vidi un aprēķināts ekonomiskais novērtējums. Biogāzes ieguve ir aktuāla un notiek Rīgas notekūdeņu attīrīšanas stacijā, taču dedzināšana Latvijā nenotiek, tāpēc izstrādāti četri iespējamie scenāriji, mainot dūņu transportēšanas attālumu no radīšanas vietām līdz termiskai žāvēšanai un dedzināšanas vietai. Darbā izmantoti Rīgas attīrīšanas iekārtu dati par dūņu apsaimniekošanu un tam patērēto enerģiju, sadarbībā ar citiem ekspertiem noskaidrota dūņu apsaimniekošanas situācija Latvijā.  Pētījuma rezultātā noskaidrots, ka labāko ietekmi uz vidi rada biogāzes ražošanas process, savukārt, dūņas dedzinot tiek iegūts lielāks enerģijas daudzums. Dūņu izmantošana enerģētikā ir izdevīgāka, ja tiek ražota elektroenerģija nevis siltumenerģija.",0
521,Devona Ogres svītas dolomītsmilšakmeņi Kalnrēžu atsegumā un to veidošanās apstākļu rekonstrukcija,"Bakalaura darba mērķis ir raksturot Kalnrēžu atsegumu joslā sastopamo Ogres svītas dolomītsmilšakmeņu sastāvu, struktūras un tekstūras, kā arī, pamatojoties uz iegūtajiem datiem, rekonstruēt to veidošanās apstākļus. Lielākajos no pieejamiem atsegumiem tika dokumentēti 3 ģeoloģiskie griezumi, veikta pieslīpņu un plānslīpējumu izgatavošana, to analīze. Noteikts šo iežu sastāvs un uzbūve, veikti slīpslāņoto tekstūru mērījumi un raksturoti šo iežu veidošanās apstākļi. Pētījumu rezultātā noskaidrojās, ka dolomītsmilšakmeņi veidojušies mainīgos apstākļos – visticamāk plūdmaiņu kanālos un plūdmaiņu līdzenumos. To veidošanos ietekmēja bioturbācijas procesi apakšējā plūdmaiņu zonā, žūšana un brekčijizācija vidējā un augšējā plūdmaiņu zonā. Epizodiski ir notikusi tīra karbonātu sedimentācija.",0
522,Radara fāciju izmantošana ar ģeoradaru veikto  mērījumu interpretācijā,"Bakalaura darbs „Radara fāciju izmantošana ar ģeoradaru veikto mērījumu interpretācijā” ir veltīts ar ģeoradaru iegūto datu interpretācijas problemātikai. Apskatītā datu interpretācijas metode tiek veiksmīgi izmantota ar seismisko izpētes metodi iegūto datu interpretācijā, taču metodes iespējas ģeoradara datu interpretācijā nav plaši pētītas. Minētais nosaka tēmas aktualitāti.  Pētījumā tiek sniegts pētījumu teritorijas apraksts, izmantotās pētījuma metodikas apraksts, iegūtie pētījuma rezultāti – ģeofizikālo mērījumu ieraksti, skatrakumi - to apraksts un interpretācija, kā arī diskusija un izdarītie secinājumi.",0
523,Svārstmigrācija Rīgas aglomerācijas iekšējā zonā Babītes novada piemērs,"Svārstmigrācija ir process, kas ir raksturīgs Rīgas aglomerācijai, iekšējā zonā. Lai arī svārstmigrācija šajā teritorijā ir izteikta, tomēr tajā pastāv atšķirības, kuras iepriekš ir maz pētītas. Bakalaura darbā „Svārstmigrācija Rīgas aglomerācijas iekšējā zonā: Babītes novada piemērs” tiek pētītas svārstmigrantu atšķirības novada apdzīvoto vietu līmenī. Bakalaura darba mērķis ir novērtēt svārstmigrācijas procesu un tā iezīmes Rīgas aglomerācijas iekšējā zonā, izmantojot Babītes novada piemēru, salīdzinot divas lielākās apdzīvotas vietas – Piņķus un Babīti. Pētījuma rezultāti parāda, ka  abos ciemos ir atšķirīgs svārstmigrantu īpatsvars. Babītes ciemam ir raksturīga augstāka svārstmigrācijas intensitāte.",0
524,Smilšaino grunšu filtrācijas īpašību izmaiņas atkarībā no to granulometriskā sastāva,"Bakalaura darbā veikts autora pētījums par grunts granulometriskā sastāva ietekmi uz filtrācijas īpašībām. Pētījumam ievākti 50 smilšainu grunšu paraugi, kuriem laboratorijā noteikts granulometriskais sastāvs un filtrācijas koeficienti nesablīvētā un sablīvētā stāvoklī. Pēc Hāzena un Beijera formulām aprēķināti filtrācijas koeficienti, un veikta to salīdzināšana ar laboratorijā iegūtajiem datiem.",0
525,Piepilsētas ietekme uz Pierīgas novadu Saeimas vēlēšanu rezultātiem Vidzemes vēlēšanu apgabalā,"Bakalaura darbs “Piepilsētas ietekme uz Pierīgas novadu Saeimas vēlēšanu rezultātiem Vidzemes vēlēšanu apgabalā” ir pētījums par 8. un 11. Saeimas vēlēšanu rezultātu teritoriālo izkliedi, analizējot Vidzemes vēlēšanu apgabalu un notiekošos socioekonomiskos un politiskos procesus. Tiek skaidrota suburbanizācijas ietekme uz Saeimas vēlēšanu rezultātiem Vidzemes vēlēšanu apgabalā, atsevišķi analizējot Pierīgas un pārējās Vidzemes teritoriju, lai skaidrotu socioekonomisko faktoru mainību starp teritorijām. Aplūkotie socioekonomiskie rādītāji, piemēram, iedzīvotāju ienākuma nodoklis, darbspējas vecums, latviešu īpatsvars u.c. tiek apskatīti saistībā ar 8. un 11. Saeimā kandidējošo partiju vēlēšanu rezultātiem. Kā ciešuma rādītājs tiek izmantots korelācijas un determinācijas koeficients, bet Pierīgas un pārējās Vidzemes atšķirības ir analizētas, izmantojot t-Testu. Darba rezultāti parāda, ka pastāv statistiski būtiskas atšķirības partiju rezultātos starp Pierīgas un pārējās Vidzemes teritorijām. Pierīgā notiekošie politiskie procesi atšķiras no pārējās Vidzemes, jo Pierīgā analizētajā intervālā ir konstatēts iedzīvotāju skaita pieaugums, kā arī ir palielinājušās dzīves līmeņa atšķirības starp Pierīgu un pārējo Vidzemi.",0
526,Adaptācija klimata pārmaiņām Latvijā - plānotās rīcības un iespējamie risinājumi,"Bakalaura darbā „Adaptācija klimata pārmaiņām Latvijā - plānotās rīcības un iespējamie risinājumi” ir analizēta dažādu respondentu grupu informētība par klimata pārmaiņu radītajiem riskiem Latvijā. Bakalaura darbā ir apkopotas un analizētas projektu publikācijas klimata pārmaiņu pētījumos, kā arī jau pieņemtas Baltijas jūras reģiona valstu Nacionālās adaptācijas stratēģijas. Rezultātā ir veikta klimata pārmaiņu risku-adaptācijas pasākumu analīze un ieteikumu izstrāde Latvijas Nacionālās adaptācijas stratēģijas izveidei. Klimata maiņas pēdējās desmitgadēs ir viens no aktuālākajiem jautājumiem gan zinātnieku, gan politiķu lokā. To ietekme, lai arī pakāpeniska, tomēr rada dažādus riskus un ietekmē visu sabiedrību kopumā. Lai arī klimata maiņas sekas var mīkstināt un mazināt, būtiski ir pielāgoties šīm pārmaiņām, veidojot adaptācijas stratēģijas un rīcības plānus, kas aptvertu visas nozares.",0
527,Dižkoku ģeogrāfija Ventspils novadā,"Bakalaura darba “Dižkoku ģeogrāfija Ventspils novadā” mērķis bija apkopot visu publiski pieejamo informāciju par dižkokiem Ventspils novadā, ņemot vērā, ka šobrīd esošā informācija ir sadrumstalota un neprecīza.  Pētījuma ietvaros ir apkopota informācija par 298 dižkokiem un potenciālajiem dižkokiem, atrasts un uzmērīts 21 jauns dižkoks un 3 potenciālie dižkoki - Ventspils novadā. Ir izveidots kartogrāfiskais materiāls par dižkoku izplatību Ventspils novada pagastos. Pētījumā sniegta diskusija par dižkoku izplatības īpatnībām Ventspils novadā un dižkoku apzināšanas problēmām.",0
528,Daugmales pagasta apdzīvojuma attīstība,"Bakalaura darbs „Daugmales pagasta apdzīvojuma attīstība” ir pētījums par maz pētīta Pierīgas pagasta apdzīvojumu un to ietekmējošu faktoru – suburbanizāciju.  Pirmā nodaļa ir par suburbanizāciju un apdzīvojuma attīstību Eiropas un Latvijas mērogā. Otrajā nodaļā ir aprakstīti izmantotie materiāli un metodes. Trešajā nodaļa ir aprakstīts Daugmales pagasts kopumā - tā vēsture, novietojums, transporta sistēma, saimnieciskā darbība. Ceturtā nodaļa ir par Daugmales pagasta iedzīvotāju izvietojumu, to skaitliskajām izmaiņām un veiktās anketēšanas rezultātiem. Šajā nodaļā ir pievienota apdzīvojuma karte un grafiskie materiāli par iedzīvotāju skaita izmaiņām.",0
529,Ogres ielejas morfoloģija Viduslatvijas zemienē,"Bakalaura darbā veikts pētījums par Ogres ielejas morfoloģiju Viduslatvijas zemienes posmā. Darba teorētiskajā daļā apzināti agrāk veikto pētījumu rezultāti par Ogres ieleju un veikta literatūras analīze par upju ieleju morfoloģisko uzbūvi un to pētniecības metodēm. Darbs balstīts uz Latvijas ģeotelpiskās informācijas aģentūras izsniegtajiem Lidar datiem un autora veiktajiem lauka pētījumiem. Iegūtie rezultāti apstrādāti Global Mapper, Qgis, ArcView un Microstation vidēs. Pētījuma rezultātā iegūti jauni, augstas precizitātes dati par Ogres ielejas morfoloģiju. Pētījuma rezultāti liecina par Ogres ielejas sarežģīto uzbūvi un tās posmveidīgo attīstību pēc teritorijas deglaciācijas.",0
530,Bezpajumtnieku dzīves telpa un ikdienas prakses Maskavas forštatē,"Bezpajumtnieki ir mūsdienu pilsētu sastāvdaļa, kur viņu darbības un dzīvesveids iespaido pilsētu ainavu, tāpēc ir nepieciešams izvērtēt viņu dzīves telpu un ikdienas prakses, lai spētu novērtēt šo ietekmi. Kā pētījuma vieta tika izvēlēta Rīgas pilsētas Maskavas forštates apkaime, kur ikdienā bieži var sastapt bezpajumtniekus. Lai sasniegtu izvirzīto mērķi, tika uzstādīti 4 uzdevumi un 3 jautājumi uz, kuriem pētījuma laikā tika rasta atbilde. Darbā tika pielietotas sekojošās metodes: (1) zinātniskās literatūras apkopošana; (2) plašsaziņas līdzekļu satura analīze; (3) novērojumi; (4) daļēji strukturētas intervijas un (5) līdziešanas metode. Pielietojot pētījuma metodes, tika iegūti rezultāti, galvenokārt, kā kartogrāfisks materiāls, kas parāda bezpajumtnieku dzīves telpu Maskavas forštatē, kā arī plašs apraksts par bezpajumtnieku ikdienas praksēm.",0
531,LĢIA LiDAR digitālā reljefa modeļa kvalitātes novērtēšana,"Bakalaura darbā ir pētīts pasaulē un Latvijā aktuāls jautājums par digitālo reljefa modeļu (DEM) kvalitāti, kas tiek iegūti no LiDAR datiem. Pasaulē ir daudzi pētījumi par faktoriem, kas ietekmē DEM kvalitāti. Pētījums ir nozīmīgs tāpēc, ka Latvijas Ģeotelpiskās informācijas aģentūra (LĢIA) 2013. gadā ir uzsākusi vienlaidus Latvijas aerolāzerskenēšanu un no iegūtiem datiem tiek veidots jauns DEM, kura kvalitāte ir svarīga daudzām jomām.  Pētījuma mērķis ir novērtēt LĢIA LiDAR digitālā reljefa modeļa kvalitāti, izmantojot augstākas vai līdzīgas precizitātes datus – lauka mērījumus un augstas detalizācijas topogrāfisko informāciju.  Darbā ir apskatīts DEM veidošanas process, raksturoti dažādi faktori, kas ietekmē LiDAR DEM kvalitāti. Praktiskajā daļā LĢIA modeļa kvalitāte tika pārbaudīta ar statistikas, rastra starpības un profilēšanas metodēm un tika secināts, ka visvairāk modeļa kvalitāti ietekmē veģetācijas blīvums un reljefa sarežgītība. Hidroloģiskajai modelēšanai nepieciešama modeļa papildus apstrāde. Vidēji modelis atbilst norādītajai 12 cm vertikālajai precizitātei.",0
532,Zebrus ezera hidrometriskais raksturojums: morfometriskie parametri un batimetrija,"Bakalaura darbs „Zebrus ezera hidrometriskais raksturojums: morfometriskie parametri un batimetrija”. Pētījums veikts ar mērķi noteikt morfometriskos parametrus Zebrus ezera raksturošanai, izstrādāt un izvērtēt batimetriskās kartes sagatavošanas metodoloģiju. Zebrus ezera dziļuma datu iegūšana izmantoti Lowrance Elite 5 CHIRP un Humminbird onix10cxi SL Combo eholotes. Pētījums parādīja, ka tālākajā pŗtījumā izmantojami ar Lowrance eholotes iegūtie dati. Noteikti morfometriskie parametri, izzīmēts un aprakstīs sateces baseins. Iegūtie morfometriskie parametri salīdzināti ar līdz šim esošajā teorētiskajā literatūrā pieejamajiem datiem. Batimetriskās kartes sagatavotas, izmantojot ArcMap, DrDepth, AutoChart PRO, Insight Genesis datorprogrammas. Pētījums parādīja, ka kvalitatīvāku batimetrisko karšu sagatavošanai izmantojamas visas augstāk minētās datorprogrammas, izņemot Insight Genesis.",0
533,Hidroloģisko posteņu fotomonitoringa izmantošanas iespējas fenoloģijā,"Bakalaura darba mērķis ir raksturot digitālās fotogrāfijas kā izpētes metodi ģeogrāfijā, fenoloģijas nozarē, izmantojot hidroloģisko novērojumu posteņu materiālus. Darbā apkopota informācija par fenoloģijas nozares attīstību un fotomonitoringa nozīmi tajā, apskatīta fenoloģiskā sezonalitāte un to ietekmējošie faktori. Pētījums ir balstīts uz LVĢMC fotomonitoringa materiālu un autores personīgi uzņemto fotogrāfiju analīzi. Attēlos  analizēti veģetācijas un ledus parādību fenoloģisko fāžu norises laiki atšķirīgos laika periodos no 2014. līdz 2016. gadam un vērtētas kopsakarības.  Balstoties uz veikto pētījumu, digitālās fotogrāfijas iespējams raksturot kā precīzu un daudzpusīgu izpētes metodi fenoloģijas nozarē, kas ļauj analizēt gan dzīvās, gan nedzīvās dabas norises ilgstošā laika periodā, atspoguļojot savstarpējās sakarības. Plašais hidroloģisko novērojumu staciju pārklājums sniedz iespēju datus salīdzināt gan lokālā, gan reģionālā mērogā. Fotomonitoringa materiāli ir viegli interpretējami un vizuāli pārskatāmi, taču lielā apjoma dēļ, to analīze ir laikietilpīga.",0
534,Līgatnes reprezentācijas sociālajos tīklos,"Reprezentācija ir ģeogrāfisko objektu, vietu un notikumu atspoguļojums gan dabas, gan cilvēka ģeogrāfijas aspektā. Bakalaura darbā, izmantojot elektroniskos resursus (Google, sociālās saziņas vietnes – Flickr, Instagram, Twitter, Draugiem.lv un blogus galvenokārt Blogger un Tumblr) ir analizēts Līgatnes tēls sociālajos tīklos, kā arī raksturota Līgatnes apskates objektu/vietu sezonalitāte.  Darbā ir teorētisks izklāsts par sociālajiem tīkliem un to izmantošanu ģeogrāfijā, uzskaitīti izmantotie materiāli un metodes. Apkopoti rezultāti par apskates objektu/vietu sezonalitāti, dots Līgatnes izvērtējums sociālajos tīklos un blogos, kā arī raksturots Līgatnes tēls pēc anketēšanas rezultātiem.  Sociālo tīklu fotogrāfijas, cilvēku publicētos ierakstus, komentārus un atsauksmes var izmantot dažādos ģeogrāfijas pētījumos, piemēram, sezonalitātē, tūrisma jomā, sociālajā ģeogrāfijā, dabas ģeogrāfijā un daudzās citās jomās.  Līgatnes populārākie apskates objekti – Līgatnes dabas takas un klintis, alas un pagrabi tiek apmeklēti visās sezonās, Padomju slepeno bunkuru vairāk apmeklē vasarā un ziemā, Vienkoču parku rudenī, taču pārceltuvi – prāmi pār Gauju pavasara sezonā. Visvairāk fotogrāfiju par Līgatni ir vietnēs Instagram un Flickr. Līgatnes tēls sociālo tīklu vidē kopumā tiek vērtēts pozitīvi.",0
535,Ogres upes plūdu riska pārvaldība,"Aktualizējoties diskusijām par adaptāciju klimata pārmaiņām, būtisks temats ir valstu, pašvaldību un ūdens baseinu apgabalu spēja veidot veiksmīgu plūdu riska pārvaldību. Plūdiem ir raksturīga visaptveroša postoša ietekme ne tikai uz dabas vidi, bet arī īpašumu, sociālekonomisko vidi, cilvēku veselību, infrastruktūru un kultūrvēsturiskām vērtībām, tādēļ nepieciešama visaptveroša, ilgtspējīga un gudra plūdu riska pārvaldība. Bakalaura darba „Ogres upes plūdu riska pārvaldība” mērķis ir novērtēt plūdu riska pārvaldību Ogres pilsētā un Ogresgala pagastā, apzināt Ogres upes plūdu cēloņus un plūdu ietekmi uz dabas un sociālekonomisko vidi pie dažādām plūdu iestāšanās varbūtībām, kā arī aprēķināt potenciālos plūdu radītos ekonomiskos zaudējumus.",0
536,Metālu viegli ekstrahējamā daļa no atkritumu izgāztuvju smalkā materiāla frakcijas un to atkārtotas izmantošanas iespējas nākotnē,"Dabisko resursu pieejamība ir ierobežota, līdz ar to pieaugot iedzīvotāju skaitam un labklājībai rodas vajadzība pēc papildu jauniem resursiem. Aprites ekonomikas ietvaros rodas iespēja resursus atgūt no materiāliem, kuru dzīves cikls jau ir noslēdzies. Atkritumiem arī ir potenciāla vērtība – tos var atkārtoti pārstrādāt un izmantot kā resursus. Bakalaura darba mērķis ir izpētīt sekundāro resursu potenciālu atkritumu izgāztuvēs, veicot metālu un kritisko elementu kopējā apjoma un viegli ekstrahējamās daļas noteikšanu smalkās frakcijas materiālā, kas rastos, rekultivējot izgāztuves.  Šajā pētījumā tika analizēts atkritumu smalkās frakcijas materiāls no diviem dažādiem sadzīves/jauktu atkritumu poligoniem. Tika noteikts metālisko un atsevišķu nemetālisko elementu saturs smalkajā materiālā, noskaidrota teorētiski viegli ekstrahējamā un atgūstamā materiāla īpatsvars. Pētījuma rezultāti liecina, ka metālu un atsevišķu kritisko elementu koncentrācija atkritumu izgāztuvēs ir vērā ņemama, tomēr tie pamatā atrodami grūti ekstrahējamās frakcijās, līdz ar to ir nepieciešamas alternatīvas metodes un tehnoloģijas to atgūšanai. Kritisko un retzemju elementu kopējais koncentrācijas daudzums ir neliels, tādēļ pagaidām to atgūšanas nepieciešamību nevar ekonomiski pamatot. Atkritumu izgāztuves ir iespējams vērtēt arī kā potenciālu sekundāro resursu ieguves avotu, rekultivācijas gaitā samazinot piesārņojumu videi.",0
537,Bārtas upes hidroloģiskā un hidroķīmiskā režīma ilgtermiņa un sezonālās izmaiņas,"Bakalaura darba tēma: “Bārtas upes hidroloģiskā un hidroķīmiskā režīma ilgtermiņa un sezonālās izmaiņas”. Bakalaura darba mērķis ir izvērtēt Bārtas upes hidroloģiskā un hidroķīmiskā režīma ilgtermiņa un sezonālās izmaiņas un to ietekmējošos faktorus. Pētījumā ir izmantotas hidroloģisko un hidroķīmisko novērojumu datu kopas no Bārta-Dūkupji novērojumu stacijas, atbilstoši no 1951.-2008.gadam un no 1978.-2008.gadam, kā arī meteoroloģisko novērojumu datu rindas no Liepājas stacijas no 1966.-2008.gadam. Monitoringu novērojumu datu apstrādē un analīzē pielietotas matemātiskās statistikas metodes. Pētījums parādīja, ka Bārtas upes hidroķīmiskais režīms ir cieši saistīts ar hidroloģiskā režīma izmaiņām un veģetācijas periodu. Savukārt Bārtas upes hidroloģiskā režīma ilgtermiņa un sezonālās izmaiņas ir cieši saistītas ar globālā klimata pasiltināšanās ietekmi. Atslēgas vārdi: Bārta, notece, temperatūra, ledus parādības, hidroķīmiskais sastāvs",0
538,Mikro- un makroelementu saturs pārtikas kultūraugos Rīgas mazdārziņos,"Mikro- un makroelementu saturs ir nozīmīgs pārtikas kultūraugu (augļu, ogu un dārzeņu) uzturvērtības rādītājs. Vairāki ķīmiskie elementi (piemēram, As, Cd, Hg, Pb u.c.) ir zināmi kā vides piesārņotāji un arī var nonākt pārtikas kultūraugos no vides, tādējādi ietekmējot to drošību un kvalitāti. Elementu koncentrāciju var ietekmēt dažādi faktori, piemēram, dārzeņu un augļu audzēšanas paņēmieni tādi kā mēslojuma un agroķīmijas izvēle, vides ietekmes – augsnes, ūdens, gaisa piesārņojums. Darba gaitā tika ievākti dārzeņu un ogu paraugi, kas audzēti mazdārziņos Rīgas teritorijā ar mērķi analizēt mikro- un makroelementu koncentrāciju. Paraugos tika noteikta makroelementu (K, Ca, Mg, Fe, Na) un mikroelementu (Zn, Mn, Cu, Pb, Cr, Cd) koncentrācija, izmantojot atomabsorbcijas spektrometriju. Paralēli tika veiktas mazdārziņu augsnes paraugu analīzes. Mikro- un makroelementu koncentrācija ir atšķirīgas dažādās lokācijas vietās, līdz ar to atšķiras arī elementu koncentrācija augsnē, dārzeņos un ogās.",0
539,Dzelzceļa satiksmes radītā atmosfēras piesārņojuma novērtējums Rīgas teritorijā,"Dzelzceļa pārvadājumu nozare Latvijā ir viena no pelnošākajām nozarēm valstī, bez tam dzelzceļa transports tiek uzskatīts par vienu no videi ‘’draudzīgākajiem’’ transporta veidiem, tomēr likumdošanas prasības neparedz atmosfēras piesārņojuma detalizētu novērtēšanu dzelzceļa transporta vienību kustību trajektorijām ārpus uzņēmuma teritorijas. Darba ietvaros pētītas VAS ‘’Latvijas dzelzceļš’’ izmantotās lokomotīves, novērtēts to radītais atmosfēras piesārņojums Rīgas teritorijā esošos pamatplūsmas transporta atzaros un modelēta piesārņojošo vielu dispersija atmosfērā. Modelēšanas rezultātu validācija veika, pamatojoties uz cieto daļiņu mērījumiem brīvi izvēlētos monitoringa punktos.",0
540,Salacgrīvas novada decentralizēto notekūdeņu apsaimniekošanas sistēmas attīstība,"Maģistra darba „Salacgrīvas novada decentralizēto notekūdeņu apsaimniekošanas sistēmas attīstība” izstrādes mērķa sasniegšanai pētītas, analizētas un izvērtētas esošās notekūdeņu apsaimniekošanas tendences Salacgrīvas novadā. Balstoties uz dokumentu analīzi un empīrisko pētījumu līdzšinējās decentralizēti novadīto notekūdeņu apsaimniekošanas sistēmas pārvaldības prakses novērtēšanai, izmantojot skaitlisko analīzes metodi un intervējot mērķgrupu pārstāvjus, izstrādātas vadlīnijas decentralizēto notekūdeņu apsaimniekošanas attīstības plānošanai. Maģistra darbs izstrādāts 6 nodaļās un 19 apakšnodaļās uz 141 lapas (neskaitot pielikumus). Darbā ietvertas 18 tabulas, 56 attēli un 19 pielikumi, minētas atsauces uz 137 dokumentu un informācijas avotu.",0
541,"Īstermiņa hidroloģisko prognožu salīdzinošā analīze 2013. un 2014.gadu hidroloģiskajās fāzēs: Irbes, Abavas, Bērzes, Gaujas, Ogres un Dubnas upju basenu piemēros","Maģistra darba tēma ir „Īstermiņa hidroloģisko prognožu salīdzinošā analīze 2013. un 2014. gadu hidroloģiskajās fāzēs: Irbes, Abavas, Bērzes, Gaujas, Ogres un Dubnas upju baseinu piemēros”. Darba mērķis ir novērtēt, kura skaitliskā meteoroloģiskā modeļa HIRLAM vai ECMWF laika apstākļu prognozes ļauj modelēt precīzākās īstermiņa hidroloģiskās prognozes sešiem pētītajiem Latvijas upju baseiniem.Literatūras analīzē aplūkota hidroloģiskā modelēšana, modeļu veidi un to pielietojums hidroloģisko prognožu modelēšanā apvienojumā ar skaitlisko meteoroloģisko modeļu HIRLAM un ECMWF laikapstākļu prognozēm.Pētnieciskajā daļā tika modelētas īstermiņa hidroloģiskās prognozes sešiem pētītajiem upju baseiniem hidroloģiskajās fāzēs 2013. un 2014, gados. Prognožu modelēšanai tika izmantotas skaitlisko meteoroloģisko prognožu HIRLAM un ECMWF laikapstākļu prognozes. Pētījumā izvirzītais mērķis ir sasniegts un noskaidrots, ka precīzākās īstermiņa hidroloģiskās prognozes ir iegūtas, izmantojot ECMWF laikapstākļu prognozes.",0
542,"Publiskā ārtelpa kā dzīves vides kvalitātes priekšnoteikums pilsētā: kritēriju izstrāde Rīgas kontekstā","Publiskai ārtelpai ir ārkārtīgi liela nozīme pilsētā, un dzīvīga, priekpilna publiskā ārtelpa ir izcilas pilsētplānošanas atslēga. Lielākā daļa Rīgas pilsētas publisko ārtelpu atrodas uz privātām zemēm, un to attīstība notiek pakārtoti attīstītāja primārai interesei - apbūves iecerei, bez likumiski noteiktas un strukturēti plānotas kvalitatīvas attīstības. Lai īstenotu kvalitatīvu attīstību, jādefinē, kas vispār ir kvalitātes rādītāji publiskām ārtelpām, tāpēc šī darba ietvaros tiek izstrādāti un praksē aprobēti publiskās ārtelpas kvalitātes kritēriji, kuru  izmantošana paredzēta pilsētas līmeņa plānošanas procesā jaunu ārtelpu izveidei. Šajā darbā kritēriji kalpojuši kā jau esošu, pēdējā dekādē realizētu sabiedrisko Rīgas objektu publiskās ārtelpas kvalitātes vērtēšanas indikatori, norādot uz aktuālām Rīgas publiskās ārtelpas problēmām. Kritēriju aprobācija pierādījusi, ka daudzu kritēriju vērtēšana piemērota dažādu mērogu pilsētu veidojošu struktūru kontekstā, ne tikai viena konkrēta objekta vērtēšanai, tāpēc iekļaujama arī pilsētplānošanas procesā.",0
543,Bijušo militāro teritoriju plānošanas risinājumi: Gardenes ciema piemērs,"Maģistra darbā „Bijušo militāro teritoriju plānošanas risinājumi: Gardenes ciema piemērs” apzināta bijušās militārās teritorijas vēsture, esošā situācija un veikta turpmākā attīstības iespēju analīze, izvērtējot ciema sociālo, fizisko un ekonomisko struktūru. Balstoties uz pieejamo literatūras avotu izpēti, apskatīta konkrētas apdzīvotas vietas plānošanas perspektīvas un iespējamie risinājumi, kā arī izcelta sabiedrības līdzdalības nepieciešamība plānošanas procesā.Praktiskie plānošanas risinājumi balstīti uz citu valstu līdzīgu teritoriju attīstības piemēriem un Gardenes ciema specifiku. Darba rezultātā izstrādāti priekšlikumi bijušās militārās teritorijas attīstības veicināšanai, lai nodrošinātu sociālās, fiziskās un ekonomiskās vides uzlabošanu.",0
544,Demoģeogrāfiskā situācija Vidzemes un Latgales pierobežas pagastos,"Maģistra darbs veltīts Vidzemes un Latgales pierobežas pagastu demogrāfisko un apdzīvojuma rādītāju izpētei un salīdzināšanai. Kā etalonteritorijas autors izvēlējies Ipiķu un Lodes pagastus Vidzemē un Pasienes un Zaļesjes pagastus Latgalē. Maģistra darba mērķis ir izvērtēt demoģeogrāfiskos procesus Vidzemes un Latgales pierobežas pagastos.Darbs sastāv no 4 nodaļām, ievada, secinājumiem, izmantotās literatūras un pielikumiem. Pirmajā nodaļā tiek aplūkoti robežas un pierobežas jēdzieni ģeogrāfijā, kā arī aplūkoti kādi pierobežu pētījumi ir veikti Latvijā un Eiropā. Otrajā nodaļā ir aprakstīti demogrāfiskie un apdzīvojuma rādītāji Latvijas pierobežā. Trešajā nodaļā aprakstīti darbā izmantotie datu avoti un pētījumu metodes. Ceturtajā daļā ir analizēta demogrāfiskā situācija un apdzīvojums izvēlētajos pierobežas pagastos Vidzemē un Latgalē.",0
545,"Madonas-Trepes vaļņa dienvidu posma morfoloģija, uzbūve un veidošanās īpatnības","Broks, D., 2015. Madonas – Trepes vaļņa dienvidu posma morfoloģija, uzbūve un veidošanās īpatnības. Bakalaura darbs. Latvijas Universitāte, Rīga, 58 lpp.Bakalaurā darbā ir atspoguļots autora veiktais pētījums par Madonas – Trepes vaļņa dienvidu posma morfoloģiju, uzbūvi un veidošanās īpatnībām. Iegūtie rezultāti liecina, ka pētīto reljefa formu galvenokārt veido glaciotektoniski deformēti glaciofluviālie nogulumi un tā klasificējama kā sabīdījuma gala morēna.Darba apjoms ir 58 lapaspuses, kas ietver 4 nodaļas, 28 attēlus un 1 pielikumu.",0
546,Latviešu imigranti Somijā,"Bakalaura darbs ""Latviešu imigranti Somijā"" ir par imigrantiem Somijā, kas nākuši no Latvija, kurus oficiālajos statistikas datos var identificēt pēc sekojošajiem parametriem:  Latvijas pilsonība, Latvija kā dzimšanas vieta vai latviešu valoda kā dzimtā valoda. Šo imigrantu izpētei tika izmantota kvantitatīvā datu iegūšanas un apstrādes metode, un tika lietoti gan primārie dati, kas šajā bakalaura darbā tika iegūti ar  interneta aptaujas anketas palīdzību, gan sekundāri dati, kas tika iegūti no Tilastokeskus (Somijas statistikas pārvalde). Šo datu interpretēšanas palīdzībā  tika izmantotas dažādas starptautiskās migrācijas teorijas. Bakalaura darba secinājumi par galveno tēmu, latviešu migrantiem Somijā, sastāv no kvantitatīvo datu rezultātu analīzes caur migrācijas teoriju prizmu.",0
547,Nogāžu noturības problēmas un grunšu mehāniskās īpašības Abavas ielejā,"Maģistra darbā tiek apskatīta nogāžu noturības problēmas deluviālajos nogulumos Abavas ielejas nogāzēs. Tieši upju ielejās attīstījušies lielākā daļa noslīdeņu Latvijā, tādēļ apskatītais piemērs var tikt attiecināts arī uz citiem līdzīgiem gadījumiem. Tomēr jāsaprot, ka katra noslīdeņa attīstības mehānismi un to ierosinošie apstākļi var būt dažādi.  Plaši šajā darbā apskatīta pazemes ūdens (PŪ) ietekme uz nogāžu noturību. Tieši pazemes ūdeņu plūsmas un līmeņu izmaiņas ietekmē spriegumstāvokli gruntī, kā arī PŪ plūsmas rada papildu spiedienu. Grunts sadalāma piesātinātajā un nepiesātinātajā zonā, kura, ūdens infiltrācijas vai eksfiltrācijas gadījumā pēc intensīvām lietusgāzēm vai kūstot sniegam, var piesātināties. Tādā veidā paaugstinās poru spiediens grunts masīvā un samazinās efektīvais normālspriegums, kas samazina bīdes pretestību. Tieši šis mehānisms tiks apskatīts maģistra darbā, kā galvenais noslīdeņu attīstīšanās iemesls dziļo Latvijas upju ieleju nogāzēs.Svarīgi ir ne tikai novērtēt PŪ svārstības un poru spiediena izmaiņas laikā un telpā, bet arī citus faktorus, piemēram, nogāzes topogrāfiju, grunts stratigrāfiju, kā arī apkārtnes ģeomorfoloģija un upju ielejas nogāžu veidošanās vēsture.Nogāžu eksodinamisko procesu izpratnē īpaši svarīga ir ģeologa un inženiera sadarbība visaugstākajā līmenī, kas arī labi raksturo manu interesi ģeoloģijā. Tieši tādēļ tika izvēlēta šāda maģistra darba tēma. Darbā apkopotas idejas, kuras iepriekš nav aktualizētas vai pat bieži nesaprastas un pārprastas. Pētījuma izstrādes laikā ir atklāts, ka iepriekšējās izpētes maz pievērsta uzmanība noslīdeņu veidošanās iemesliem un pašam veidošanās mehānismam, poru spiediena izmaiņām, kā arī efektīvo spriegumu analīzei, tādēļ viena no darba idejām ir pamatot, kādēļ šie aspekti ir svarīgi un izšķiroši.",0
548,Apdzīvojuma struktūras un zemes lietojumveidu izmaiņas Zvārdes pagastā (20.gs.sāk.-21.gs.sāk.),"S. Benežas bakalaura darbs “Apdzīvojuma struktūras un zemes lietojumveidu izmaiņas Zvārdes pagastā (20.gs. sāk. – 21.gs. sāk)” izstrādāts Latvijas Universitātes Ģeogrāfijas un Zemes zinātņu fakultātē.Bakalaura darba mērķis ir analizēt apdzīvojuma struktūras un zemes lietojumveidu izmaiņas Zvārdes pagastā dažādos laika periodos.Bakalaura darbs sastāvs no ievada, 4 nodaļām, secinājumiem, literatūras saraksta, secinājumiem un pielikuma.Bakalaura darba ievadā izklāstīta tēmas aktualitāte, mērķis, darba uzdevumi un aprobācija. Teorētiskais pamatojums izklāstīts pirmajā nodaļā, kur tiek apskatīti apdzīvojuma struktūras un zemes lietojumveida teorētiskie aspekti Latvijā. Otrajā nodaļā apskatīti izmantotie materiāli un metodes (publicēto statistikas datu analīze, kartogrāfisko materiālu analīze, arhīva materiālu analīze, karšu apstrāde ĢIS vidē, lauka apsekojumi, intervijas, anketēšana). Materiālu analīze sniedz informāciju par apdzīvojuma struktūras un zemes lietojumveidu izmaiņām no 20.gs. sākuma līdz 21.gs. sākumam. Trešajā nodaļā dots Zvārdes pagasta vispārīgs fizioģeogrāfisks raksturojums. Bakalaura darba praktiskā daļā izklāstīta ceturtajā nodaļā, kura balstās uz publicēto statistikas datu, arhīva materiālu, kartogrāfisko materiālu, lauka apsekojumu, interviju un anketēšanas materiālu analīzi.",0
549,Plānošanas pieeja apkaimes revitalizācijai: Avotu apkaimes piemērs Rīgā,"Maģistra darbs „Plānošanas pieeja apkaimes revitalizācijai: Avotu apkaimes piemērs Rīgā” ir pētniecisks plānošanas projekts, kurā meklētas plānošanas pieejas un analizēta citu pilsētu pieredze, lai rastu priekšlikumus Avotu apkaimes revitalizācijai. Darbā pētīta Avotu apkaimes vēsture plānošanas dokumentu kontekstā, vēstures notikumu ietekme uz pilsētvides kvalitāti, analizēta apkaimes sociālekonomiskā situācija un telpiskā struktūra, tāpat izzināts iedzīvotāju un nozares profesionāļu vērtējums par dzīves kvalitāti Avotos. Darbā apkopotas attīstības perspektīvas plānošanas dokumentu kontekstā, kā arī analizētas plānošanas pieejas un izstrādāti priekšlikumi Avotu apkaimes revitalizācijai.",0
550,Vēsturiskās pilsētas ainavas pieeja kultūras mantojuma saglabāšanai Kuldīgā,"Kuldīgas vēsturiskajā centrā kultūras mantojums sastopams visplašākajā tā izpratnē. Jau desmit gadu pašvaldība praktizē plānveidīgas kultūras mantojuma pārvaldības aktivitātes, kas pamanītas un atzinīgi novērtētas ne tikai Latvijā, bet arī starptautiski. Tomēr pilsētvide ir dzīva un mainīga, demonstrējot spēju tapt pielāgotai sabiedrības vajadzībām un kalpot tai. Arī kultūras mantojuma aizsardzībai un saglabāšanai tādai vajadzētu būt – visaptverošai, ar ilgtspējīgu vēsturiskās pilsētvides pārvaldību un integrētai vispārējā pilsētas attīstības ietvarā.Šī pētījuma mērķis ir izstrādāt priekšlikumus Kuldīgas kultūras mantojuma pārvaldības pilnveidošanai, balstoties teorētiskajās atziņās par vēsturiskās pilsētas ainavu kā konceptuālu pieeju vietējo vērtību saglabāšanā. Darba ietvaros noteikta Kuldīgas kultūras mantojuma teritorija un raksturoti tās vēsturiskās pilsētas ainavas galvenie līmeņi. Izrietoši no izpētē gūtajiem secinājumiem, formulēti kultūras mantojuma pārvaldības stratēģiskie mērķi, kā arī piedāvātas tiem pakārtotas rīcības.",0
551,Ekoloģisko principu un sociālo interešu integrācija meža apsaimniekošanas plānošanā,"Mežs ir Latvijā nozīmīgs dabas resurss, kura apsaimniekošana mēdz izraisīt konfliktus starp apsaimniekotāju, pašvaldībām, sabiedrību un dabas aizsardzības organizācijām. Maģistra darbā pētīta un novērtēta sociālo interešu un ekoloģisko principu integrācija meža apsaimniekošanas plānošanā Ķeguma novadā. Darbā izvirzīti priekšlikumi meža apsaimniekošanas plānošanas sistēmas uzlabošanai un sasaistei ar telpiskās attīstības plānošanas procesu.Lai izvairītos no konfliktiem un sabalansētu dažādu ieinteresēto personu intereses, autore iesaka meža apsaimniekošanu stratēģiskajā, taktiskajā un operatīvajā līmenī plānot telpiski, kā arī pašvaldībām izstrādāt meža tematisko plānojumu. Esošie meža apsaimniekošanas plānošanas dokumenti aptver tikai 5 gadu periodu, būtu jāizstrādā stratēģija 50 gadu periodam, bet taktiskais plāns 15-20 gadu periodam.",0
552,Krievijas pārtikas produktu importa embargo ietekme uz augļu eksporta ģeogrāfiju Eiropas Savienībā,"Bakalaura darbā tiek pētītas augļu eksporta ģeogrāfiskās tendences Eiropas Savienībā pēc Krievijas pārtikas produktu embargo ieviešanas, ņemot verā 2014.gada perpektīvākos tirgus. Pētījuma veikšanai tika izvēlēti augļi, kurus audzē Eiropas Savienībā; augļu grupas, kuras ES tikai reeksportē netika izskatītas. Darba gaitā atklājās, ka ne katra ES valsts cieta no Krievijas pārtikas produktu embargo, cieta tikai tās valstis, kuru augļu eksports uz Krieviju pārsniedza 30%, šīs valstis arī tika pētītas padziļināti. Pētīts arī tika tas kādas augļu eksporta ģeogrāfiskās tendences bija pirms embargo ieviešanas un kā eksporta ainava mainījas pēc tam. Kā arī tika apskatīti alternatīvie noieta tirgi un tika konstatēts, ka ne visi alternatīvie tirgi ir perspektīvi. Bakalaura darbā var redzēt to, cik nopietni ģeopolitiskā situācija pasaulē ietekmē ekonomiskās un tirdzniecības attiecības starp valstīm.",0
553,Sociāli ekonomisko faktoru ietekme uz 12.Saeimas vēlēšanu rezultātiem,"Šī bakalaura darba galvenais mērķis bija noskaidrot tos faktorus, kas ir ietekmējuši nesen ievēlētās 12. Saeimas vēlēšanu rezultātus, bet kuriem nav saistības ar vēlētāju etnisko piederību. Darbā ir veikta korelācijas matricu un regresijas analīze, ar kuru palīdzību ir noskaidroti tie indikatori, kas ir tieši vai netieši saistīti ar partiju atbalstu vēlēšanu apgabalos. Tika noskaidrots, ka ļoti būtiska nozīme uz vēlēšanu rezultātiem bija pilsētu un lauku teritoriju sadalījumam, kā arī dažādām sociālajām grupām, kuru intereses ievēlētajām amatpersonām jāpārstāv valsts augstākajā likumdošanas instancē. Bakalaura darbā ir apskatīta dažādu faktoru ietekme uz 4 vēlēšanu apgabalos Saeimā ievēlēto partiju atbalstu.",0
554,Transporta radītā trokšņa līmeņa spektrālais novērtējums,"Satiksmes troksnis pēdējos gados kļuvis par globālu piesārņojuma problēmu pilsētvidē, un ir nozīmīgākais vides trokšņa piesārņojuma avots lielākajās aglomerācijās visā pasaulē. Troksnis negatīvi ietekmē cilvēku labsajūtu un veselību, dabas procesus, un var atstāt ietekmi arī uz nekustamā īpašuma vērtību. Darba ietvaros, izmantojot tiešo mērījumu metodi, veikti autotransporta radītā kopējā trokšņa mērījumi un tā spektrālo komponenšu īpatsvara novērtējums atšķirīgos meteoroloģiskajos apstākļos un transporta kustības režīmos, novērtējot lokālās izplatības tendences un sorbējošo virsmu ietekmi. Pētījums veikts intensīvas ceļu  satiksmes posmā Rīgā, Juglas ielas posmā – Biķernieku iela – Lubānas iela. Iegūtie rezultāti liecina par augstu vakara un nakts perioda trokšņa līmeni teritorijā, neatkarīgi no mērījumu veikšanas laika (darbadienas un brīvdienas), novērots būtisks (par 40 – 71%) satiksmes intensitātes pieaugums kopš 2013. gada. Intensīva satiksme šajā Juglas ielas posmā novērojama gan brīvdienās, gan darbadienās; no rītiem un vakaros. Galvenais trokšņa avots ir vieglo un smago automašīnu radītais aerodinamiskais/turbulences troksnis, kas atkarīgs no transportlīdzekļu kustības ātruma.",0
555,Baltijas ledus ezera krasta līnijas starp Jelgavu un Salaspili,"Bakalaura darbā “Baltijas ledus ezera krasta līnijas” tiek īsumā apskatīta Baltijas jūras attīstība, īpašu uzmanību veltot Baltijas ledus ezera attīstībai. Tiek sniegts ieskats arī ģeofizikālajā glacioizostāzijas procesā un tā darbības mehānismā, kā arī apzināti Baltijas ledus ezeram rakstūtīgie akumulācijas un abrāzijas veidojumi. Pētījums tiek veltīts līdz šim šādā ziľā mazizpētītajai teritorijai starp Jelgavu un Salaspili, ar mērķi izpētīt Baltijas ledus ezera krasta veidojumu telpisko un hipsometrisko novietojumu šajā apvidū saistībā ar glacioizostatisko pacelšanos.Pētījuma izstrādē izmantotās metodes ir literatūras studijas, kartogrāfiskās metodes, ģeodēziska zemes virsmas profilēšana, atsegumu izpēte un nogulumu interpretācija, lauka apsekojumi.Darbs sastāv no 5 nodaļām, secinājumiem, izmantotās literatūras un avotiem, kā arī pielikumiem. Pirmajā nodaļā aplūkota Baltijas jūras un sīkāk Baltijas ledus ezera attīstība. Otrajā nodaļā raksturots glacioizostāzijas process un tā izpausmes Fennoskandijā un Baltijā. Trešā nodaļa veltīta Baltijas ledus ezera abrāzijas un akumulācijas formu apskatam. Ceturtajā aprakstīta izmantotā metodika un materiāli. Piektā un pēdējā nodaļa ir veltīta Baltijas ledus ezera krasta līnijām starp Jelgavas un Salaspils pilsētām.",0
556,Valsts nivelēšanas tīkla analīze Rīgā LatPOS sistēmā,"Bakalaura darbā tiek pētīta 1. klases nivelēšanas tīkla punktu augstumu saderība ar GPS uzmērīšanas metodēm iegūtajiem punktu augstumiem, izmantojot LatPOS pastāvīgo bāzes staciju sistēmu. Pētījums tika veikts Rīgas pilsētas teritorijā, apsekojot un veicot mērījumus izlases kārtībā 60 esošajiem nivelēšanas tīkla punktiem. Mērījumi tika veikti ar GPS uzmērīšanas metodēm, izmantojot LV’14 kvaziģeoīda modeli, un ģeometriskās nivelēšanas metodi. Rezultātā tika iegūti tīkla punktu augstumi Latvijas normālo augstumu sistēmā, kas tika salīdzināti ar 1. klases nivelēšanas tīkla punktu augstumiem.Veiktais pētījums ļauj izdarīt secinājumus par LV’14 kvaziģeoīda modeļa savietojamību ar Latvijas normālo augstumu sistēmu LAS2000.5, kā arī GPS mērījumu precizitāti atkarībā no mērīšanas metodēm, un citiem to ietekmējošajiem apstākļiem. GPS uzmērīšanā izmantotas divas atšķirīgas metodes, kā arī veikti kontrolmērījumi, lai novērtētu GPS mērījumu stabilitāti LatPOS sistēmā.",0
557,Apmežošanās procesa ietekme uz augsnes sīkposmkājiem bijušajās lauksaimniecībā izmantojamās zemēs Taurenes apkārtnē,"Maģistra darbā ir salīdzinātas sīkposmkāju populācijas neskartā mežā, kā arī apmežotajās lauksaimniecības zemēs. Pētījums tika veikts Vecpiebalgas novada, Taurenes pagastā. Kopumā parauglaukumā tika ievākti 55 augsnes paraugi, kuri pēc tam tika ekstrahēti ar fototermoeklektoru palīdzību.  Darba gaitā autore ir apguvusi mezofaunas ievākšanas un pētīšanas metodikas, iepazinusies ar dažādām mezofaunas taksonomiskajām grupām un to identifikāciju. Maģistra darbā tika iegūti un analizēti dati par apmežošanās procesa ietekmi uz augsnes sīkposmkājiem bijušajās, lauksaimniecībā izmantojamās zemēs, kā arī tika izdalīti iespējamie faktori, kas nosaka sīkposmkāju blīvuma un taksonomisko grupu atšķirības parauglaukumos. Maģistra darbā tika veikta pētījuma datu matemātiskā apstrāde un analīze ar MS Excel, IBM SPSS Statistc 22 un augsnes sīkposmkāju ordinācija veikta izmantojot PCA PC-ORD programma (McCune, M. and Mefford, M. J. 2006).Darbs sastāv no teorētiskās un praktiskās daļas.",0
558,Dabisko zālāju apsaimniekošanas mūsdienu prakses Latvijā,"Bakalaura darbs sniedz informāciju par dabisko zālāju apsaimniekošanas praksēm Latvijā. Darbā apkopota informācija par tradicionālās lauksaimniecības prakšu izmaiņām kopš 19.gs. – 20.gs mijas, apskatīta mūsdienu zinātniskā literatūra, veikta mediju analīze, analizēta Lauku attīstības programmas pasākumos veiktā apsaimniekošana un tās izvērtējumi un veikta dabisko zālāju apsaimniekotāju anketēšana un analizēti tās rezultāti. Lauku attīstības programmas ietvaros aptuveni trešajā daļā zālāju veikta biodaudzveidībai nepiemērota apsaimniekošana. Līdzīgi rezultāti vērojami arī darba ietvaros izstrādātajā aptaujas analīzē. Zinātniskās literatūras analīze atklāj nepietiekošu ilglaicīgas apsaimniekošanas pētījumu skaitu. Mediju un aptauju analīze parādīja, ka būtiska nozīme ir apsaimniekošanas motivācijai ir sociāli-ekonomiskajiem faktoriem.",0
559,Smēķēšanas ietekmes novērtēšana uz iekštelpu gaisa kvalitāti,"Bakalaura darbā „Smēķēšanas ietekmes novērtēšana uz iekštelpu gaisa kvalitāti” raksturota iekštelpu gaisa vide, tās kvalitāte un aerosolu piesārņojums, kas cieši korelē ar smēķēšanas procesu. Paaugstināts cieto daļiņu piesārņojums, kas rodas cigarešu degšanas procesā, ir viens no indikatoriem iekštelpu gaisa piesārņojuma raksturošanā, tādēļ darba ietvaros aprakstīta cigarešu uzbūve, sastāvu veidojošās vielas un maisījumi, cigarešu degšanas process un tā nozīmība, cigarešu dūmu sastāvs un to ietekmes veids, raksturota smēķēšanas izraisīta ietekme uz veselību un ierobežojumi Latvijā. Pētnieciskā daļā veikta vairākkanālu cieto daļiņu lāzerskaitīšana smēķēšanas laikā, pirms un pēc smēķēšanas, papildus pētīti citi faktori, kuri ietekmē piesārņojuma noturību iekštelpu gaisā – smēķēšanas paradumi, cigarešu markas, mikroklimats, ventilācijas sistēmas izmantošana un efektivitāte.Darba apjoms ir 63 lapas, kas ietver 15 attēlus, 4 tabulas, 9 pielikumus; kopumā izmantoti 56 literatūras avoti.",0
560,Dabiskie zālāji Vidzemes augstienes agroainavā: biodaudzveidība un tās saglabāšanas sociālekonomiskie aspekti,"Bakalaura darba „Dabiskie zālāji Vidzemes agroainavā: biodaudzveidība un tās saglabāšanas sociālekonomiskie aspekti” mērķis ir noskaidrot dabisko zālāju daudzveidību Vidzemes augstienē un tās saglabāšanas sociālekonomiskos faktorus.Visā Latvijas teritorijā dabisko zālāju platības samazinās, tomēr to saglabāšanai ir liela nozīme, jo dabiskajos zālājos ir ļoti augsta gan dzīvnieku, gan augu sugu daudzveidība. Dabiskie zālāji nespēj pastāvēt bez cilvēka klātbūtnes, tieši tāpēc ir svarīgi zināt iemeslus, kāpēc dabiskie zālāji tiek pamesti vai apsaimniekoti nepareizi.Dabisko zālāju biodaudzveidība Vidzemes augstienē samazinās, zemes īpašnieki novērtē dabas vērtību, bet, ņemot vērā šī brīža apstākļus, nespēj to nodrošināt.Bakalaura darba tēma izklāstīta 4 nodaļās, darbs sastāv no 37 lapaspusēm un ir papildināts ar ilustratīvo materiālu - 8 attēliem.",0
561,"Ekstremālo parādību (sausums, aukstums, karstuma viļņi) raksturs un izmaiņu tendences Vidzemē (1945. – 2010.)","Bakalaura darba „Ekstremālo parādību (sausums, aukstums, karstuma viļņi) raksturs un izmaiņu tendences Vidzemē (1945.-2010.)” ietvaros tika pētīts sausuma, aukstuma periodu un karstuma viļņu dienu skaita un periodu mainība 65 gadu laikā, no 1945.-2010.gadam, piecās meteoroloģiskajās novērojumu stacijās (Gulbene, Zosēni, Rūjiena, Ainaži, Priekuļi). Šo ekstremālo parādību raksturs un tendences tika pamatotas ar klimata parādību indeksiem – sala dienas (FD), vasaras dienas (SU), tropiskās naktis (TR).Bakalaura darba pētījuma mērķis ir izvērtēt ekstremālo parādību, sausuma, aukstuma un karstuma viļņu raksturu un izmaiņu tendences Vidzemē, šo pētījumu balstot uz minimālo un maksimālo gaisa temperatūru un nokrišņu daudzuma datu rindām.Pētījums atklāj to, ka Vidzemē ziemas sezonā novērotās ekstrēmās parādības (aukstuma periodi) laika periodā no 1945.-2010.gadam uzrāda negatīvu trenda līniju. Tas nozīmē, ka aukstuma periodi tiek fiksēti arvien retāk. Savukārt, tipiskas vasaras sezonas ekstrēmās parādības (sausuma periodi un karstuma viļņi) uzrāda stabilu pieaugumu, kas apstiprina klimata pasiltināšanās tendences, lai arī sausuma periodu datu apkopojums dažās Vidzemes novērojumu stacijās (Rūjiena, Ainaži) neuzrāda nekādas izmaiņas šīs parādības norises gaitā.",0
562,Zaļās kāpas veidošanās un nogulumu raksturojums,"Peļuškēvičs V. 2015. Zaļās kāpas veidošanās un nogulumu raksturojums. Bakalaura darbs. LU Ģeogrāfijas un Zemes zinātņu fakultāte, Ģeoloģijas nodaļa. 62 lpp.Bakalaura darba “ Zaļās kāpas veidošanās un nogulumu raksturojums” pētījuma mērķis bija, balstoties uz lauka un laboratorijas pētījumos iegūtajiem rezultātiem, noskaidrot Zaļās kāpas veidošanos un tās nogulumu raksturu, to uzkrāšanās apstākļus. Tēmas aktualitāti nosaka tas, ka Zaļā kāpa ir daļa no unikāla Litorīnas krasta kāpu valņa, kura ģeoloģiskā uzbūve nav detāli pētīti, bet tas nepieciešams, lai izvēlētos, kā labāk apsaimniekot tās teritoriju. Pētījumā veikto lauka darbu un laboratorijas pētījumu, tai skaitā nogulumu granulometriskā sastāva, graudu noapaļotības un virsmas analīžu rezultāti un to interpretācija ļāva secināt, ka Zaļā kāpa ir veidojusies pirms Litorīnas jūras stadijas un tās nogulumiem raksturīgs līdzīgs granulometriskais sastāvs un neliels noapaļoto graudu daudzums. Tas liek domāt, ka Zaļās kāpas veidošanās un sākotnējā attīstība ir notikusi eolo preocesu rezultātā.",0
563,Latvijas topogrāfisko karšu informācijas aktualizācijas aspekti,"Bakalaura darba „Latvijas topogrāfisko karšu informācijas aktualizācijas aspekti” mērķis ir apzināt un aprakstīt Latvijas topogrāfisko karšu informācijas aktualizācijas aspektus, izmantojot kartogrāfisko materiālu un literatūras analīzi.Galvenie jautājumi bakalaura darba teorētiskajā daļā saistīti ar topogrāfisko karšu vispārīgiem jēdzieniem un informācijas aktualizēšanu, un attīstību dažādos laika periodos. Pētījuma rezultātā tika izdalīti un aprakstīti aspekti, kas ietekmējuši topogrāfisko karšu informācijas aktualizāciju.",0
564,Famenas stāva augšējās daļas nogulumi un fosīlijas Ketleru atsegumos,"Bakalaura darbā ir pētīti Famenas stāva augšējās daļas, Ketleru un Šķerveļa svītas smilšainie nogulumi Ketleru atsegumos Ventas labajā krastā. Lauka darbi veikti 2014. gada augustā ekspedīcijas gaitā, kad  Ketleru svītas Varkaļu ridas nogulumos pie Ventas tika ievāktas makrofosīlijas tālākai izpētei, bet Ventas labā pamatkrasta gravās tika sagatavoti Ketleru un Šķērveļa svītas ģeoloģiskie griezumi un ievākti smilšaino nogulumu paraugi no tālākai izpētei.Ir veikta smilšaino paraugu granulometriskā analīze, kā arī mikrofosīliju izpēte. No cementētajiem smilšainajiem nogulumiem tika izveidoti plānslīpējumi un pieslīpņi, kas tālāk tika izpētīti un aprakstīti. Makrofosīlijas izpreparētas un aprakstītas, tika iekļautas kolekcijā un labākās no tām nofotografētas. Noskaidrots, ka Ketleru svītas smilšakmeņi satur mikrofosīlijas vairākos līmeņos, bet Šķerveļa svītas nogulumos mikrofosīlijas netika konstatētas. Ketleru svītas smilšaine ieži tikai nedaudz atšķiras no Šķerveļa svītas iežiem. Ketleru svītas mugurkaulnieku makroatliekas lielākoties ir noapaļotas, stipri fragmentētas, praktiski vienmēr tie ir atsevišķi, savstarpēji nesavienoti skeleta elementi; šīs pazīmes norāda uz zivju un četrkājaino atlieku samērā tālo pārnesi.",0
565,"Vēja elektrostaciju ietekme uz putniem rudens migrācijas laikā Baltijas jūras piekrastē (Liepāja, Latvija): metodikas aprobācija un pirmie rezultāti","Vēja enerģijas izmantošana ir potenciāli izdevīgs ziemeļvalstu atjaunojamo energoresursu avots, kas nerada regulāru gaisa, ūdens un augsnes piesārņojumu. Latvijas rietumu un ziemeļu daļas ir piemērotas vēja enerģijas iegūšanai. Svarīgs aspekts vēja enerģētikas attīstībā ir tās ietekme uz vidi un dzīvajiem organismiem. Teorētiskajā daļā tika veikts vēja enerģētikas teorijas un citu valstu vēja elektrostacijas (VES) ietekmes pētījumu metodikas un iegūto rezultātu apskats šādās tēmās – vēja enerģijas iegūšana, putnu uzvedība un tās vizuālie novērojumi VES tuvumā, putnu un VES sadursmju noteicošie faktori, VES tiešā ietekme uz ornitofaunu, sadursmēs ar VES bojāgājušo putnu uzskaite, putnu mirstīgo atlieku meklēšanas efektivitātes tests, maitēdāju tests. Vienā nodaļā apskatīta vēja enerģijas izmantošana Latvijā. Pētījuma mērķis ir noskaidrot, vai vēja turbīnas Latvijas Baltijas jūras piekrastē izraisa putnu bojāeju un pārbaudīt putnu uzskaišu metodikas efektivitāti, metodiku izmantojot, lai novērtētu Liepājas Z pie Ziemeļu fortiem esošās VES ietekmi uz ornitofaunu rudens migrācijas laikā. Pētījuma lauka darbi tika veikti no 2014. gada 26. septembra līdz 26. oktobrim. Iegūtie rezultāti parāda, ka 2014. gada rudens migrācijas laikā augstāko bojāgājušo putnu īpatsvaru veido zeltgalvīšu Regulus regulus īpatņi (7 no 9 mirstīgajām atliekām). Korelācija starp zeltgalvīšu rudens migrācijas intensitāti un bojāgājušo zeltgalvīšu atrašanas datumiem nav izteikta, tāpēc putnu bojāeju sadursmē ar VES nosaka citi faktori (iespējams, nelabvēlīgi laikapstākļi, konkrēto indivīdu fizioloģiskais stāvoklis u.c.). Iespējams, ka visi līķi pētījumā laika netika atrasti, ko pierāda meklētāju efektivitātes testi, un maitēdāju ietekmē daļa no līķiem varēja tikt apēsti vai aizvākti no pētījuma teritorijas pirms uzskaites, ko pierāda maitēdāju testa rezultāti.",0
566,Smilts-grants nogulumu mineraloģiski petrogrāfiskais raksturojums Madonas novada atradnēs,"Bakalaura darbā veikts pētījums par Madonas novada smilts - grants ieguves vietās iegūstamo minerālu un iežu iespējamajām reakcijām ar sārmiem betonā. Pētījuma mērķis ir noteikt potenciāli reaktīvo graudu klātesamību atradņu minerālajos materiālos, izmantojot RILEM ieteikto metodi. Lauka pētījumos apsekotas četras atradnes un ievākti smilts – grants  paraugi mineroloģiski petroloģiskai analīzei. Iegūtie dati analizēti, galveno uzmanību pievēršot potenciāli reaktīvo iežu un minerālu procentuālajam sastāvam paraugos. Pētījuma gaitā iegūtie rezultāti ļauj izdarīt secinājumus, ka materiāla potenciāli reaktīvās daļas procentuālais sastāvs sastāda 19,23%. Minerāli un ieži, kas uzskatāmi kā noteikti reaģējoši, bakalaura darba izstrādes laikā netika konstatēti.",0
567,Gaisa kvalitātes novērtējums Balvos ar lihenoindikācijas metodi,"Bakalaura darbā „Gaisa kvalitātes novērtējums Balvos ar lihenoindikācijas metodi” tiek apkopots materiāls par gaisa piesārņojuma pakāpi, to veidiem un ietekmējošiem faktoriem Balvu pilsētā, kā arī ķērpju vispārīgu raksturojumu un metodēm, kas tiek pielietotas bioindikācijā.Darbā tika novērtēta Balvu pilsētas gaisa kvalitāte ar 5 ķērpju indikatorsugām, kas tika izmantotās kā bioindikatori. Pilsētas teritorija tika iedalīta 26 kvadrātos. Lielākajā pilsētas teritorijā ir zems gaisa piesārņojums- 45%, tīrs gaiss ir 40% un vidējs gaisa piesārņojums - 15%.",0
568,Meža ugunsgrēki Latvijā un meteoroloģisko apstākļu ietekme uz tiem,"Bakalaura darba  ietvaros aprakstīti meža ugunsgrēku veidi, to izcelšanas cēloņi un sekas. Aprakstīti meža ugunsgrēku  novēršanas un ierobežošanas pasākumi, kā arī to novērošanas un prognozēšanas metodes. Aprakstītas pasaulē, Eiropā un Latvijā izmantotās ugunsbīstamības prognozēšanas metodes. Darbā ir aprakstīta meteoroloģisko apstākļu ietekme uz meža ugunsgrēku norisi un izplatību.Darbā apkopoti dati par meža ugunsgrēku gadījumiem, un raksturota meža ugunsgrēku situācija Latvijā. Apkopoti dati par meteoroloģisko apstākļu ietekmi uz meža ugunsgrēku izplatību pētamajās valsts teritorijās.Izdarīti secinajumi par meža ugunsgrēku izcelšanās cēloņiem, to sezonalitāti un izmaiņu tenedencēm, noskaidrota laika apstākļu ietekme uz meža ugunsgrēku izplatību.Darbs sastāv no piecām nodaļām un apakšnodaļām, tā kopējais apjoms ir 90 lappuses. Darbā ietvertas 16 tabulas, 4 attēli un 23 grāfiskie pielikumi, izmantoti 42 literatūras avoti un dati no 4 elektroniskām datu bazēm.Atslēgas vārdi: meža ugunsgrēks, meža ugunsgrēka norise, meža ugunsgrēku izplatība, ugunsbīstamība, ugunsdrošība, laika apstākļu ietekme",0
569,"Mežsaimniecisko un dabiski ekoloģisko faktoru ietekme uz ķērpju daudzveidību priežu mežaudzēs ""Oleru purvs""","Maģistra darba tēma ir „Mеžsaimniеciskо un dabiski еkоlоģiskо faktоru iеtеkmе uz ķērpju daudzvеidību priеžu mеžaudzēs „Оlеru purvs” ”. Darba mērķis ir nоskaidrоt ķērpju sugu daudzvеidību dažāda vеcuma priеžu mеžоs, izpētīt galvеnоs tо daudzvеidību iеtеkmējоšоs faktоrus, kā arī apskatīt mеžsaimniеciskо iеtеkmi uz ķērpju cеnоzi, izmantоjоt datu analīzi. Maģistra darbs ir turpinājums izstrādātajam bakalaura darbam „Еpifītiskо ķērpju izmaiņas dažādās priеžu mеža mеžaudzēs uz atšķirīga mеžsaimniеciskās aktivitātеs zоnas dabas liеgumā „Оlеru purvs” ”.Litеratūras apskatā apkоpоta infоrmācija par ķērpjiеm, tо mоrfоlоģiskо uzbūvi, ķērpju piеliеtоšanu kā biоindikatоrus, augšanu iеtеkmējоšiеm faktоriеm un Latvijas lihеnоflоras vēsturi. Piеliеtоjоt izvēlētо mеtоdiku, nоtеiktas pētāmajā tеritоrijā sastоpamās еpifītiskās, еpigеīdiskās un еpiksilās ķērpju sugas un tо daudzvеidība. Darba pētījuma rеzultātu un diskusijas nоdaļās tiеk analizēti iеgūtiе dati par parauglaukumоs sastоpamajām ķērpju sugām un būtiskajiеm faktоriеm, kas tо iеtеkmē augšanu, attīstību. Rеzultāti parāda galvеnоs еlеmеntus, kas iеtеkmē priеžu mеžaudzēs sastоpamо ķērpju daudzvеidību.",0
570,Glaciofluviālais reljefs Amatas augštecē - Vidzemes augstienē,"Maģistra darbs ir pētījums par glaciofluviālo reljefa formu izplatību, morfoloģiju, uzbūvi un to veidošanos Augšamatas pazeminājumā Vidzemes augstienē. Tas ietver detalizētus pētījumus par kēmu terasēm, ledāja kušanas ūdeņu baseiniem Amatas augšteces posmā no tās iztekas līdz pazeminājuma sašaurinājumam, kur to aptuveni iezīmē Ērgļu – Kosas  autoceļš. Darbā izvērtēta pieejamā literatūra par glaciofluviālajām reljefa formām un kušanas ūdeņu baseiniem. Veikti lauka pētījumi, no kuriem svarīgākā informācija ir gūta veicot teritorijas izpēti ar rokas zondi. Iegūtie dati izmantoti  trīs dimensiju modeļa izstrādē (3D) kēmu terašu līmeņu noteikšanai un izsekošanai. Pēc iegūtajiem datiem izveidotā 3D modeļa veikta kēmu terašu klasifikācija.Pētījuma izklāsts veidots sadalot to trīs nodaļās. Pirmā nodaļa veltīta teorētiskajam apskatam, kur apskatīta un analizēta pieejamā literatūra. Otrajā nodaļā aprakstītas darba izstrādes gaitā pielietotās metodes. Trešajā nodaļā aprakstīti rezultāti, to  analīze un diskusija. Darbs ietver 61 lpp. un 30 attēlus.",0
571,Limbažu pils akmens materiāla novērtējums,"Maģistra darba pētījums ir veltīts Limbažu pilsdrupu akmens materiāla novērtējumiem vairākos aspektos un ir izstrādāts kā metodisks darbs līdzīgas ievirzes pētījumu realizācijā, novērtējot senās akmens būves Latvijā pirms tiek uzsākta to restaurācijas izpēte. Šāds sistemātisks pētījums Baltijas valstīs tiek izstrādāts pirmoreiz un ļauj noteikt šādos pētījumos nepieciešamo atsevišķo novērtēšanas metožu pilnveidi, kā arī nepieciešamo metožu kompleksu veidošanu augstvērtīgu rezultātu iegūšanai. Autore veica objekta fotodokumentēšanu, objekta piesaisti koordinātu tīklam, novērtēja būvakmens iežu petrogrāfisko sastāvu, krāsu, noteica dēdēšanas veidus un to intensitātes un citus pētījumus, kas ļāva secināt par turpmāko pils rekonstrukcijas virzību. Limbažu pilsdrupas priekš pētījuma izvēlēts kā sarežģīts piemērs, kas ļauj uzskatāmi pārliecināties par pētījuma virzību nākotnē un to adaptēt līdzīgām akmens mūra būvēm reģionā.",0
572,Enerģijas sektora integrēta attīstības plānošana Latvijas pašvaldību teritorijās,"Enerģija ir galvenais virzītājspēks, uz kuru tiek balstīta preču un pakalpojumu nodrošināšana visās tautsaimniecības nozarēs – lauksaimniecībā, rūpniecībā (ieguve, ražošana), transportā, u.c. Enerģijas nozares plānošana gan valsts, gan pašvaldības līmenī ir svarīgs instruments, lai apzinātu esošo situāciju un plānotu nozares attīstību ilgtermiņā.Maģistra darba mērķis ir izstrādāt priekšlikumus sektorālās plānošanas integrācijai Latvijas teritorijas plānošanas dokumentos, par piemēru ņemot enerģijas sektora integrāciju. Maģistra darba ietvaros tika apkopota ar tēmu saistītā zinātniskā literatūra, pētīti ārvalstu piemēri un esošās situācija valstī, kā arī tika veiktas nozares speciālistu un atbildīgo pašvaldības darbinieku intervijas. Darba rezultātā ir izstrādāti priekšlikumi enerģijas jautājumu plānošanai un to integrācijai esošajā plānošanas sistēmā, kā arī izdarīti secinājumi par aktuālākajiem problēmjautājumiem.",0
573,Moricsalas augsnes un to izplatības likumsakarības,"Maģistra darba literatūras apskata sadaļā ir apzināta platlapju mežu izplatība Latvijā un Moricsalā, kā arī augšņu veidošanās procesu ietekmējošie faktori mežu augsnēs.Darba mērķis ir raksturot Moricsalas mežu augsnes un to fizikāli ķīmiskās īpašības. Pētījuma ietvaros ar statistiskām metodēm ir noskaidrotas galvenās ķīmisko un fizikālo īpašību atšķirības starp Latvijas augšņu klasifikācijas un starptautiskās FAO WRB augšņu klasifikācijas augšņu pamatgrupām, meža tipiem un dominējošām sugām. Augstā meža augšņu daudzveidība Moricsalā liecina par augšņu veidošanās procesu (organisko vielu akumulācija, podzolēšanās, lesivēšanās un glejošanās) atšķirīgajām telpiskajām izpausmēm, ko nosaka augsnes cilmiezis un tā granulometriskais sastāvs, reljefs un gruntsūdens līmenis, kokaudze un tās sastāvs, un kādreizējā cilvēka saimnieciskā darbība un zemes izmantošanas veids.",0
574,Urbāno teritoriju kvalitātes novērtēšanas pieeja: „Āgenskalna priedes” piemērs Rīgā,"Maģistra darbs ”Urbāno teritoriju kvalitātes novērtēšanas pieeja: ”Āgenskalna priedes” piemērs Rīgā” izstrādāts, lai aktualizētu urbāno teritoriju ilgtspējas novērtēšanas procesa teorētiskos aspektus un praksi.Pētījumā tiek izvērtēti teorētiskie avoti, apkopota līdzšinējā pieredze urbāno teritoriju novērtēšanā un padziļināti aplūkotas trīs novērtēšanas sistēmas - Anglijas (BREEAM-C), ASV (LEED-ND) un Vācijas (DGNB-UD). Balstoties uz teorētisko avotu analīzi, tika izstrādāts ietvara priekšlikums urbāno teritoriju ilgtspējas kvalitāšu novērtēšanai, kas ir pielietojams esošu urbāno teritoriju izvērtēšanā, kā arī reģenerācijas un jaunu teritoriju plānošanā. Sākotnējā izvērtēšana, par pamatu ņemot izstrādāto ietvaru, tika veikta Rīgas pilsētas teritorijā “Āgenskalna priedes”.Teorētisko un praktisko pētījumu pieredzes apkopojums, ekspertu viedokļu analīze un izvērtēšana ļāva izdarīt secinājumus par izstrādātā ietvara perspektīvās piemērošanas potenciālu Latvijā.Atslēgas vārdi: urbāno teritoriju novērtēšana, pilsētu ilgtspējīga attīstība, izvērtēšanas sistēmas.",0
575,Egļu Picea abies ietekme uz augsnes īpašību izmaiņām bijušajās lauksaimniecībā izmantojamās zemēs Taurenes apkārtnē,"Daudzviet Eiropā, tai skaitā arī Latvijā, raksturīga iezīme ir lauksaimniecībā izmantoto zemju pamešana un aizvien biežāk notiek šo zemju dabiskā apmežošanās. Apmežošanās procesu nosaka vairāki vides faktori, bet trūkst informācija par apmežošanās ietekmi uz augsnes īpašību izmaiņām, ar to saistītajiem pozitīvajiem un negatīvajiem aspektiem. Maģistra darba mērķis ir noskaidrot egļu Picea abies ietekmi uz augsnes īpašību izmaiņām bijušajās lauksaimniecībā izmantojamās zemēs Taurenes apkārtnē.Šajā darbā ir apkopota informācija par dabas faktoru – biotisko un abiotisko- un antropogēnās darbības ietekmi uz pamesto lauksaimniecības zemju apmežošanās procesu.Pētījuma rezultāti parāda, ka bijušo lauksaimniecības zemju apmežošanās ar egli rezultātā pēc 15 gadiem izmainās tilpummasa, ķīmiskās īpašības (kopējā organiskā oglekļa un slāpekļa saturs, katjonu Ca2+, Mg2+, K+, Na+, Fe2+, Al3+, Mn2+ koncentrācija), kā arī līdz ar egļu attīstību, tiek nomākts graudzāļu sakņu īpatsvars.",0
576,Paleoģeogrāfisko apstākļu izmaiņu liecības Selēku- Jaunzušu ieplakas nogulumos,"Kiziks K., 2015. „Paleoģeogrāfisko apstākļu izmaiņu liecības Selēku-Jaunzušu ieplakas nogulumos”. Maģistra darbs, Rīga, Latvijas Universitāte, Ģeogrāfijas un Zemes zinātņu fakultāte, Ģeogrāfijas nodaļa. Maģistra darbā pētīti Selēku-Jaunzušu ieplakā holocēna laikā uzkrājušies nogulumu slāņi un rekonstruētas paleoģeogrāfisko apstākļu izmaiņas nogulumu uzkrāšanās gaitā. Pētījuma ietvaros tika veikti lauka darbi, tai skaitā ģeoloģiskā urbšana un zondēšana, kā arī nogulumu karsēšanas zudumu, sporu–putekšņu, augu makroskopisko atlieku un kūdras botāniskā sastāva analīzes, kā arī iegūti ar AMS 14C metodi veikto nogulumu datējumu rezultāti, to interpretācija.Pētījumā veikto analīžu rezultāti norāda uz paleoezera pastāvēšanu Selēku–Jaunzušu ieplakā leduslaikmeta beigu posmā pirms 13900 kal.g.p.m. Iespējams, ka paleoezeram ir bijusi saikne arī ar Baltijas ledus ezeru, kurš pastāvēja šai laikā. Pētījumā izmantoto analīžu rezultāti atspoguļo paleoģeogrāfisko apstākļu izmaiņas ieplakā esošo ezeru un purvu nogulumu veidošanās laikā holocēnā.Maģistra darbs satur 67 lappusi, 26 attēlus, 4 tabulas un 2 pielikumus.",0
577,Otrās mājas un sezonālais apdzīvojums Vidzemes augstienes un Latgales pierobežas pagastos,"Maģistra darbs „Otrās mājas un sezonālais apdzīvojums Vidzemes augstienes un Latgales pierobežas pagastos” izstrādāts laika posmā no 2013. līdz 2015.gadam Latvijas Universitātes Ģeogrāfijas un Zemes zinātņu fakultātes Ģeogrāfijas nodaļā. Darba mērķis ir izveidot sezonālo iedzīvotāju raksturojumu un analizēt otro māju apdzīvojuma struktūru Vidzemes augstienes un Latgales pierobežas pagastos.Maģistra darbā tiek apskatīts otro māju, sezonālo iedzīvotāju un lauku jēdziens, apdzīvojums un apdzīvojuma struktūra, kā arī līdz šim veiktie pētījumi par sezonālo apdzīvojumu Eiropā un pasaulē.Darbā ir sniegts īss Vidzemes augstienes un Latgales pierobežas etalonteritorijas pagastu dabas un sociālekonomiskās situācijas raksturojums. Pētījumā tiek raksturoti no aptaujām iegūtie rezultāti par sezonālo iedzīvotāju pastāvīgo dzīvesvietu, nodarbošanos, kā arī viņu paradumi attiecībā uz otro māju izmantošanu, saimniecības lielumu un apkārtējās teritorijas novērtējumu. Noslēgumā abas etalonteritorijas tiek salīdzinātas savā starpā, un iegūtie rezultāti analizēti ar citiem līdz šim veiktajiem otro māju un sezonālā apdzīvojuma pētījumiem.Maģistra darbs sastāv no ievada, anotācijas latviešu un angļu valodā, 5 nodaļām, secinājumiem, literatūras saraksta un pielikumiem. Darbu papildina autores veidotās tabulas, grafiki, kartogrāfiskie materiāli un fotogrāfijas.",0
578,Pagaidu izmantošanas teritorijas Rīgā: to potenciāls un iespējamie plānošanas risinājumi,"Pagaidu izmantošana ir relatīvi maz pētīts pilsētvides fenomens, kas ir skatāms ciešā kontekstā ar pilsētvides revitalizācijas procesiem un brīvo teritoriju izplatību pilsētvidē. Mūsdienu pilsētas, tostarp arī Rīga, sastopas ar kompleksiem pilsētvides izaicinājumiem - sarūkošu iedzīvotāju skaitu, suburbanizāciju, deindustrializāciju, nestabilu ekonomisko situāciju, spekulācijām ar īpašumiem u.c. procesiem, kas paralēli rada nefunkcionālas teritorijas jeb robus pilsētvides „audumā”. Šī darba ietvaros pagaidu izmantošana tiek apskatīta kā alternatīva brīvo teritoriju apgūšanas iespēja to starpattīstības periodā, kas spēj sniegt būtisku ieguldījumu brīvo teritoriju integrēšanai pilsētvidē un kalpot kā iesaistošs pilsētvides plānošanas mehānisms.Maģistra darba „Pagaidu izmantošanas teritorijas Rīgā: to potenciāls un iespējamie plānošanas risinājumi” mērķis ir izvērtēt pagaidu izmantošanas teritoriju attīstības iespējas un izstrādāt priekšlikumus pagaidu izmantošanas teritoriju integrēšanai pilsētvidē. Pētnieciskajā darbā tiek identificētas pagaidu izmantošanas teritorijas izpētes etalonteritorijās Rīgā, analizēta to specifika un tendences, kā arī izstrādāti priekšlikumi daudzveidīgu pagaidu izmantošanas funkciju veicināšanas instrumentiem.Maģistra darbs sastāv no anotācijas, ievada, 5 nodaļām, secinājumiem un 9 pielikumiem. Darbu papildina 5 tabulas un 32 attēli.",0
579,Monitoringa metožu pielietojums gāzes krātuvju hermētiskuma novērtēšanai,"Maģistra darbs ietver informāciju par dabasgāzes uzglabāšanai paredzētajām ģeoloģiskajām struktūrām pasaulē un Latvijā. Darbs atspoguļo problēmas, kuras saistītas ar pazemes gāzes krātuvju izveidi, tajā skaitā ģeoloģiskās struktūras hermētiskumu, kas ir viena no galvenajām prasībām drošai dabasgāzes uzglabāšanai. Darbā ietverts monitoringa metožu apskats, un ģeoloģiskās struktūras hermētiskuma izpēte Latvijas teritorijā esošajā Inčukalna lokālajā pacēlumā, Olaines - Inčukalna valnī. Pētījuma analizēts ģeoloģiskās struktūras hermētiskums, izmantojot kompleksā monitoringa metodes un sniegts dabasgāzes uzglabāšanas ģeoloģiskajā struktūrā ietekmes novērtējums uz ģeoloģisko vidi.  Maģistra darbs sastāv no 60 lapām, 5 nodaļām un papildināts ar 18 attēliem un 7 tabulām.",0
580,Grunts granulometriskā sastāva un fizikālo īpašību interpretācijas iespējas pēc statiskās zondēšanas datiem,"Rimšelis, M. „Grunts granulometriskā sastāva un fizikālo īpašību interpretācijas iespējas pēc statiskās zondēšanas datiem”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 2015.Bakalaura darba mērķis ir salīdzināt statiskās zondēšanas datus ar laboratorijā analizēto grunšu paraugu rezultātiem un novērtēt granulometriskā sastāva un fizikālo īpašību interpretācijas iespējas.Rezultāti pierāda, ka nav iespējams ar statisko zondēšanu noteikt tādus parametrus, kā grunts granulometriskais sastāvs un tādu fizikālu īpašību kā dabīgais mitrums, tomēr iegūtais berzes koeficients netieši norāda uz to mainību.",0
581,Teritorijas attīstības plānu īstenošanas ietekmes novērtējuma pieeja: Rīgas pilsētas piemēri,"Publiskā sektora investīcijas ir bieži pielietots instruments, lai stimulētu degradētu vai vāji attīstītu teritoriju attīstību, taču Latvijā ir maz pētīta šādu investīciju ietekme, kā arī ir salīdzinoši maz mēģinājumu novērtēt to radītos ekonomiskos ieguvumus. Plānotāji Latvijā bieži saskaras ar izaicinājumu, ka budžeta taupības apstākļos investīcijas attīstāmajās teritorijās finansējuma trūkuma dēļ netiek veiktas, līdz ar to teritoriju attīstība tiek kavēta.Maģistra darbā – Teritorijas attīstības plānu īstenošanas ietekmes novērtējuma pieeja: Rīgas pilsētas piemēri – tiek meklēta Latvijas situācijai piemērota pieeja īstenotas attīstības ieguvumu novērtēšanai, kas balstīta uz attīstības ietekmes novērtējuma paņēmienu un to praktiskā pielietojuma izpēti teorijā un labās prakses piemēros citur pasaulē. Izstrādātā ietekmes novērtējuma metodoloģiskā pieeja pielietojama kā atbalsta instruments pašvaldībām lēmumu pieņemšanai par ilgtspējīgām, ekonomiski pamatotām un sabiedrībai izdevīgām investīcijām pilsētvides attīstībā. Pētījuma rezultāti liecina, ka publiskajām investīcijām, kas ieguldītas teritoriju attīstībā, ir potenciāls atgriezties publiskā sektora budžetā kā ieņēmumiem, kas veidojušies kā tiešs notikušās teritorijas attīstības rezultāts.",0
582,Organisko vielu sastāvs un īpašības sauso boreālo mežu augsnēs Latvijā,"Maģistra darbs ir par meža augšņu organiskajām vielām (kopējais ogleklis, slāpeklis,  humusvielām, humīnskābām, fulvoskābām, humifikācijas indeksu) un to ietekmējošiem faktoriem, kā arī humusa formām sausieņu meža tipos Latvijā. Pētījumā noskaidrota sausieņu mežu organisko vielu sastāva un īpašību izmaiņas antropogēnās iedarbības rezultātā. Pētīta arī biotisko un abiotisko faktoru ietekme uz organisko vielu daudzumu, sastāvu un to īpašībām boreālajos sausieņu mežos Latvijā. Pētījums parādīja, ka pastāv statistiski būtiskas un vērā ņemamas atšķirības sausieņu mežu augšņu organisko vielu sastāvā starp dabiskām mežu ekosistēmām un antropogēnās darbības ietekmētām teritorijām.",0
583,Pilsētas dārzi un to attīstības iespējas Rīgā: Teikas piemērs,"Zaļās teritorijas pilsētā sniedz ekoloģiskus, ekonomiskus un sociālus pakalpojumus, kā arī uzlabo iedzīvotāju labklājības līmeni. Pilsētas dārzi gan pilda visus iepriekšminētos pakalpojumus, gan piedāvā citas, unikālas, priekšrocības, kas ietver iespēju kompostēt organiskās atkritumvielas, nodrošināt kvalitatīvas pārtikas apgādi, kā arī stiprināt sociālās saites. Piemājas telpa sniedz iespēju nodarboties ar dārzkopību. Tikmēr pagalmi var būt nozīmīgi arī cilvēka un dabas attiecību izzināšanā. Bakalaura darba mērķis bija izvērtēt piemājas telpu nozīmi un izmantošanu mūsdienās un to attīstības iespējas dārzkopības kontekstā Rīgā, izmantojot Teikas piemēru. Pētījuma ietvaros veiktās intervijas ar iedzīvotājiem attēlo dažādās pagalmu funkcijas un tiem piešķirtās vērtības, kā arī atklāj dārzkopības lomu Teikas iedzīvotāju ikdienas pieredzē.",0
584,Mežaudžu atjaunošana pēc kailcirtes Ziemeļvidzemes biosfēras rezervātā,"Maģistra darba ietvaros tiek apskatīta īpašuma piederības ietekme uz mežu  atjaunošanas raksturu Latvijā. Pētījums aptver laika periodu no 1990. gada, kad sākas meža īpašuma piederību diversifikācija, līdz 2014. gadam. Šajā laikā valsti izveidojas 3 galvenie mežu īpašuma piederības veidi, kas iekļauj sevī valsts mežus, privātos mežus un Rīgas pašvaldības mežus. Pētījums sniedz skaidrojumu par meža atjaunošanas procesa īpatnībām  katrā no šiem īpašuma piederības veidiem. Darbā tiek sniegta atbilde uz jautājumu par to, kuros īpašuma piederības veidos tiek nodrošināta optimālākā meža apsaimniekošana no ekonomiskā  un ekoloģiskā skata punktiem. Darbs balstās uz autora  ievākto informāciju par audžu atjaunošanu Ziemeļvidzemes biosfēras rezervātā.",0
585,Pirmmasīvpauguri Vidzemes augstienē,"Bakalaura darbā pētīti pirmmasīvpauguri, darba mērķis ir noskaidrot pirmmasīvpauguru izplatības, telpiskā sakārtojuma, morfoloģijas, iekšējās uzbūves un veidošanās apstākļu likumsakarības Vidzemes augstienē. Darbā apskatīta un apkopota informācija par jau esošajiem pētījumiem par pirmmasīvpauguriem, pielietotas mūsdienu ģeotelpiskās analīzes metodes un izmantota plaša satura kartogrāfiskā informācija, lai raksturotu šo reljefa formu telpiskā izvietojuma un morfoloģijas likumsakarības. Apkopojot visu daudzveidīgās informācijas, metožu un materiālu klāstu par pirmmasīvpauguru morfoloģiju, telpisko izvietojumu, iekšējo uzbūvi rekonstruēti pirmmasīvpauguru veidošanās apstākļi salveida augstienēs pēdējā apledojuma laikā.",0
586,Rīgas skolu jaunatnes ārpusklases aktivitātes.Pārdaugavas piemērs,"Bakalaura darba tēma ir „Rīgas skolu jaunatnes ārpusklases aktivitātes. Pārdaugavas piemērs”. Pētījuma mērķis ir noskaidrot Rīgas jauniešu ārpusskolas aktivitātes, tendences, norises vietas un brīvā laika pavadīšanas veidus atkarībā no dzimuma un vecuma. Darbā tika aptaujāti Pārdaugavas skolu (Ziemeļvalstu ģimnāzijas un Rīgas 71. vidusskolas) skolēni par viņu ārpusstundu organizētajām un neorganizētajām aktivitātēm, tajās pavadīto laiku un izvietojumu pilsētā.Lai veiktu pētījumu, tika veikts teorētiskās literatūras apskats, jauniešu anketēšana, iegūto datu apstrāde, analīze, interpretācija un kartogrāfisko materiālu izstrāde.Darbs sastāv no teorētiskās daļas, kurā tiek definēts jauniešu un aktivitātes jēdziens. Tiek apskatītas jauniešu ārpusskolas un brīvā laika aktivitātes Latvijā un pasaulē, tiek skaidrots pārvietošanās jēdziens un kas ir organizētās un neorganizētās ārpusskolas aktivitātes, un novērotas to galvenās tendences pasaulē un Latvijā. Darba praktiskajā daļā tiek pētītas Pārdaugavas skolu jauniešu iecienītākās organizētās ārpusskolas aktivitātes, tajās pavadītais laiks, to novietojums, nokļūšanas veids un pašu jauniešu aktivitāšu pieejamības novērtējums. Tāpat tiek pētītas Pārdaugavas skolu jauniešu iecienītākās neorganizētās aktivitātes. Bakalaura darba noslēgumā izstrādāti secinājumi, kuros apkopoti pētījuma galvenie atzinumi. Darbā tiek iekļauti arī pielikumi, kuros atspoguļojas izmantotās metodes, un pievienots ilsutratīvais materiāls.",0
587,Dabas aizsardzības un teritorijas attīstības plānošanas sasaistes iespējas,"Ir neskaidra dabas aizsardzības un teritorijas attīstības plānošanas sadarbība plānošanas procesā un dokumentu izstrādes gaitā. Nesaskaņota plānošana var radīt pārpratumus plānu īstenošanas un teritorijas attīstīšanas laikā. Plānotāju vidū izskan aktuāls jautājums, kā nodrošināt vienotu pieeju dabas aizsardzības prasību iekļaušanai teritorijas attīstības plānošanas dokumentos. Darba mērķis ir noskaidrot saikni starp dabas aizsardzības un teritorijas attīstības plānošanu Latvijā un izstrādāt priekšlikumus sasaistīta plānošanas procesa nodrošināšanai. Maģistra darbā ir apskatīti četri modeļi plānošanas procesa pilnveidošanai, lai uzlabotu plānu kvalitāti un īstenošanas mehānismu. Pētījuma rezultāti tiek balstīti uz anketēšanas rezultātiem, intervijām ar ekspertiem, teritorijas attīstības plānošanas dokumentu un dabas aizsardzības plānu izvērtēšanu un īpaši aizsargājamo dabas teritoriju apsekošanu dabā.",0
588,"Augšējā krīta kaļķakmeņi Untersberga kalna apkārtnē, Alpos: sastāvs, uzbūve un sedimentācijas apstākļu interpretācija","Klievēns E., 2015. Augšējā krīta kaļķakmeņi Untersberga kalna apkartnē, Alpos: sastāvs, uzbūve un sedimentācijas apstākļu interpretācija. Maģistra darbs. Rīga, Latvijas Universitāte. 67 lpp.Maģistra darbā ir raksturots Untersberga kalna apkārtnē esošo augšējā krīta kaļķakmeņu sastāvs, uzbūve un sedimentācijas apstākļi. Darbā veikta zinātniskās literatūras analīze, kaļķakmeņu pieslīpņu un plānslīpējumu izgatavošana, sagatavotā kaļķakmens materiāla fotoskenēšana un datu kamerālā apstrāde, kaļķakmeņu uzbūves un komponentu identifikācija, un aprakstīšana, fāciju un fāciju asociāciju nodalīšana, pētīto kaļķakmeņu veidošanās apstākļu interpretācija. Secināts, ka kaļķakmeņi no Kīferas atradnes lielākoties veidojušies dažādu tipu lagūnās un seklā ūdenī Gosau jūras šelfa iekšējā daļā, savukārt pētītie kaļķakmeņi no Šteindlas atradnes veidojušies arī seklas jūras apstākļos, tomēr ir pazīmes, kas liecina par mazliet dziļākas jūras apstākļiem un aluviāli ietekmētu sedimentāciju, kā arī turbidītu un drupu materiāla plūsmām. Kaļķakmeņu graudu izmēri un konglomerātiskā materiāla daudzums palielinās virzienā uz dienvidiem.",0
589,Glaciolimniskie nogulumi Lielauces-Zebrenes glaciodepresijā,"Maģistra darbā “Glaciolimniskie nogulumi Lielauces – Zebrenes glaciodepresijā” raksturota Lielauces – Zebrenes glaciodepresijā sastopamo glaciolimnisko nogulumu daudzveidība un to saguluma apstākļi, kā arī sniegta šo nogulumu veidošanās apstākļu interpretācija. Pētījumā izmantotās metodes ietver lauka apsekojumus, ģeoloģisko urbšanu un nogulumu atsegumu fotodokumentēšanu. Savukārt laboratorijā veiktas nogulumu granulometriskā sastāva analīzes. Maģistra darba ietvaros analizēts arī virsmas reljefs glaciolimnisko nogulumu izplatības apvidū, kas ļauj izdarīt secinājumus par nogulumu veidošanās apstākļiem.",0
590,Biotisko un abiotisko faktoru ietekme uz makroaļģu izplatību Rīgas līča piekrastē,"Darbs ir veltīts tādai sugu grupai, kā makroaļģes, kas ir gan biotopu veidojošas sugas, kas nodrošina ekosistēmai svarīgas funkcijas un raksturo attiecīgās ūdens ekosistēmas stāvokli un struktūru, kā arī veido vērtīgus biotopus. Tā kā nav iespējams apsekot plašas teritorijas, lielu izmaksu dēļ, vairāku pētījumu ietvaros tikuši pētīti makroaļģu izplatībai piemērotie apstākļi, balstoties uz kuriem būtu iespējams modelēt konkrētu makroaļģu izplatību. Pētījuma mērķis bija noskaidrot faktorus, kas ietekmē makroaļģu izplatību tieši Rīgas līča piekrastē, par pamatu ņemot literatūrā izdalītos faktorus. Pētījuma rezultātā tika konstatēts, ka abās Rīgas līča piekrastēs būtiska ietekme uz makroaļģu pārklājumu ir mērījuma punkta dziļumam, Seki dziļumam un rupjgraudainās sedimentu frakcijas pārklājumam. Savukārt tādi abiotiski parametri kā suspendētais materiāls un kopējā oglekļa koncentrācija, un biotiskais faktors – hlorofila a koncentrācija, neietekmē makroaļģu pārklājumu pētītās teritorijās.",0
591,Jūras un sauszemes funkcionālā sasaiste: Rīgas brīvostas plānošanas piemērs,"Ekonomisko aktivitāšu un to negatīvās ietekmes pieaugums uz dabas vērtībām jūrā un citiem jūras telpas un piekrastes teritorijas izmantošanas veidiem veicina konfliktsituāciju rašanos Baltijas jūras teritorijā. Lai novērstu jūras un sauszemes teritoriju izmantošanas veidu sadursmi, ir būtiski koordinēt un saskaņot gan jūras, gan ostas, kā arī ostas - pilsētas plānošanas telpu prioritātes un attīstības mērķus.Maģistra darba mērķis ir izstrādāt plānošanas priekšlikumus sauszemes un jūras funkcionālo konfliktu risinājumiem Rīgas brīvostā un tai piegulošajā teritorijā.  Maģistra darbā tika noteikti galvenie saimnieciskie darbības virzieni Rīgas brīvostā un tai piegulošā teritorijā, kā arī veikta konfliktējošo Rīgas brīvostas un tai piegulošās teritorijas izmantošanas interešu analīze.",0
592,"Vidus holocēna klimata un vides izmaiņu ietekme uz sedimentācijas apstākļiem Lilastes ezerā, Centrāllatvijā","Šis pētījums atklāj klimatisko un vides apstākļu ietekmi uz sedimentācijas procesiem Lilastes ezerā, Centrāllatvijā, Holocēna Termālā Maksimuma laikā (HTM). Izmantojot karsēšanas zudumus un graudu izmērus kā skaidrojošos lielumus un magnētisko jutīgumu, diatomeju sastāvu, kvarca graudu noapaļotības analīzi, un uz putekšņiem balstītās temperatūras rekonstrukcijas kā vides faktoru vadlīnijas, autors statistiski pārbauda to saistību un demonstrē līdzīgus vides apstākļus HTM laikā. Rezultāti atklāj, ka lielākā nogulumu uzkrāšanās bijusi tieši HTM laikā ar atšķirīgām ezerdobes erozijas, pieaugošu vētru un jūras ūdens ieplūdes Lilastes ezerā epizodēm. RDA analīze uzrāda iesāļūdens diatomeju ciešu saistību ar aleirīta un māla frakciju sedimentāciju ūdens baseinā. Savukārt, rupjākas smilts un organiskā materiāla pieaugumi izskaidrojami ar saldūdens vides esamību. Kopējie rezultāti ļauj secināt, ka vides apstākļi ir radījuši ietekmi uz sedimentācijas procesiem Lilastes ezerā.",0
593,Makrozoobentoss kā ekoloģiskās kvalitātes rādītājs Ventas upē,"Maģistra daba mērķis ir novērtēt Ventas upes ekoloģisko stāvokli un izpētīt makrozoobentosa funkcionālo nozīmi hidroekosistēmā.  Ventas upes makrozoobentos visā upes garumā pēdējo reizi tika pētīts 20. gs. 90. gados. Kopš tā laika Ventā makrozoobentosa izpēte ir veikta tikai „Latvijas Vides ģeoloģijas un meteroloģijas centra” (LVĢMC) monitoringa punktos. Līdz šim nav veiktu pētījumu par Ventas makrozoobentosa specializāciju substrātam, kā arī par tā funkcionālajām barošanās grupām. Maģistra darba ietvaros veikts pētījums 10 upes posmos, novērtēts makrozoobentosa sastāvs un tā funkcionālā nozīme, kā arī novērtēta upes ekoloģiskā kvalitāte pēc makrozoobentosa un galvenajiem fizikāli ķīmiskajiem parametriem. Rezultāti liecina, ka Ventas upē dominē bentiskie bezmugurkaulnieki vācēji - krājēji, aktīvie filtrētāji un skrāpētāji – tīrītāji, kas pielāgojušies grunts tipam, ko veido dūņas, makrofīti, akmeņi un oļi. Pēc saprobitātes indeksa ūdens kvalitāte atbilst β – mezosaprobitātei. Pēc Igaunijas bentisko bezmugurkaulnieku multimetriskā indeksa (EMMQ) - labai ekoloģiskajai kvalitātei, izņemto Ventu augšpus Skrundas, kur ir vidēja kvalitāte. Pēc fizikāli ķīmiskajiem elementiem laba ekoloģiskā kvalitāte ir augšpus Skrundas pilsētas, vidēja – lejpus Skrundas pilsētas, bet slikta visās pārējās paraugu ievākšanas vietās.Darbā izmantoti Latvijas - Lietuvas projekta „Upju monitorings un lauksaimnieku vides aptauja Lielupes un Ventas upju baseinu apgabalos” iegūtie dati, LVĢMC un Latvijas Universitātes Bioloģijas institūta Hidrobioloģijas laboratorijas vēsturiskie makrozoobentosa dati.",0
594,Militārā kartogrāfija Latvijā laika posmā no 1990. gada līdz 2012. gadam,"Ceļš uz militāro karšu ražošanu nebija viegls, tomēr pateicoties speciālistiem izdevās gan iegūt bagātīgu kartogrāfisko materiālu no PSRS, gan noturēt militārās kartogrāfijas nozari Latvijā. Darbā apskatīta bruņoto spēku saikne ar militārajām topogrāfiskajām kartēm un ĢIS pielietojumiem armijas vajadzībām. Savukārt pētījuma daļā aplūkota Latvijas pieredze un attīstības ceļš pēc neatkarības atjaunošanas militārās kartogrāfijas jomā. 1992.gadā tika izveidots Valsts zemes dienests, kura pakļautībā līdz 2006.gadam atradās Ģeodēzijas un kartogrāfijas departaments. Pēc VZD reorganizācijas departaments nonāca Aizsardzības ministrijas padotībā, un 2006.gadā darbu uzsāka Latvijas Ģeotelpiskās informācijas aģentūra, kura arī šodien gatavo kartes gan Latvijas bruņotajiem spēkiem, gan civilām vajadzībām.",0
595,Vidzemes jauniešu ģeogrāfiskā mobilitāte: virzieni un atgriešanās iespējas,"Maģistra darbā „ Vidzemes jauniešu mobilitāte: virzieni un atgriešanās iespējas” tiek veikta mobilitātes izpēte Smiltenes, Limbažu un Alūksnes novados, noskaidrojot jauniešu migrācijas virzienus, motīvus, atgriešanās iespējas, vēlmi uzsākt uzņēmējdarbību un iespējamo nākotnes plānu sasaistīšanu ar dzimto novadu. Autore maģistra darba ietvaros galvenokārt aplūko ģeogrāfiskās mobilitātes procesus izvēlētajos novados. Maģistra darba izstrādes gaitā ir aplūkoti jau iepriekš veikti pētījumi par jauniešiem, migrāciju, dzīves cikliem un izdarīti secinājumi salīdzinot ar šajā pētījumā iegūtajiem datiem. Smiltenes, Limbažu un Alūksnes novadu dati tika iegūti veicot jauniešu aptauju vecuma grupā no 18 – 35 gadiem, kam šie novadi ir dzimtie. Iedzīvotāju mobilitāte atšķiras pēc to vecuma posmiem, iegūtās izglītības un dzimto novadu attāluma no galvenās jauniešu migrācijas vietas, valsts galvaspilsētas Rīgas.Lielākajai daļai aptaujāto respondentu patstāvīgā dzīvesvieta šobrīd ir Rīga, kam par iemeslu ir labākas darba iespējas un augstākās izglītības iegūšana. Dzimtā novada attālums no Rīgas ietekmē novada apmeklējuma biežumu. Vidēji 65 % respondentu nesaredz sev izaugsmes iespējas dzimtajā novadā, un nav plānojuši tur atgriezties tuvākajos 5 gados, tomēr vecumdienas labprāt pavadītu dzimtajā novadā.Maģistra darbs sastāv no ievada, anotācijas latviešu un angļu valodā, 5 nodaļām un apakšnodaļām, secinājumiem, literatūras saraksta un pielikumiem. Pētījumā iegūtie dati attēloti ar 33 autores veidotiem grafikiem un 5 kartogrāfiskiem  attēliem.",0
596,Sabiedrības līdzdalība attīstības un vides plānošanas procesos un tās noteicošie faktori,"Cik lielu nozīmi mūsdienās cilvēki piešķir sev apkārtesošajai videi? Ar to nedomājot tikai dabu un ainavu, bet arī sociālās, emocionālās un citas saiknes. Nenoliedzami šai attieksme gadu gaitā ir notikušas izmaiņas, ko ietekmējušas dažādās Latvijas valsts politiskās iekārtas un mērķi, kā arī tehnoloģiju attīstība, globalizācija, mobilizācija utt., bet tieši apkārtējās vides nozīme, ko tai piešķir indivīds, ir viens no būtiskākajiem faktoriem sabiedrības līdzdalības procesos. Maģistra darbā pētīta sabiedrības līdzdalība plānošanas procesā, kā arī faktori, kas to  ietekmē, trīs Latvijas apdzīvotās vietās – Dagdā, Svētciemā un Tūjā. Kvalitatīvo datu ieguvē kā metode tika izvēlēta intervija, jo tā iespējams izpētīt problēmas cēloņus. Pētīto vietu iedzīvotāji pārvaldības procesos iesaistās reti, jo uzskata, ka viņu viedoklis netiek ņemts vērā, kā arī tādēļ, ka netiek pietiekami motivēti, aktīvāk iesaistās iedzīvotāji, kuru kopienā ir spēcīgas savstarpējās saiknes.",0
597,Lauksaimniecības zemes pamešanas cēloņi un sekas Ciblas un Zilupes novados,"Latvijā zemes lietojuma mainība ir notikusi vairākkārt, bet īpaši strauji tā norisinās laikā pēc Padomju Savienības sabrukuma. Salīdzinoši plašās teritorijās lauksaimniecības zemes netiek vairs apsaimniekotas, tādējādi tās apaug ar krūmiem un mežu. Rezultātā tiek ietekmēta tradicionālā lauku kultūrainava un augsnes auglība, tiek ietekmēta bioloģiskā daudzveidība un bieži zemes neapstrādāšana nes arī ekonomiskos zaudējumus.Pētījuma mērķis ir sniegt lauksaimniecības zemju izmantošanas vērtējumu Ciblas un Zilupes novados, noskaidrot to izmantošanas veida maiņas ietekmējošos faktorus un to ietekmi uz ainavām, un prognozēt tālākās izmaiņas nākotnē.Pētījuma rezultātā tika konstatēts, ka pierobežas pagastos lielas lauksaimniecības zemju platības tiek pamestas, kas būtiski ietekmē lauku ainavu.",0
598,Āra bērzs Betula pendula ekosistēmu pakalpojumu kontekstā Latvijā,"Maģistra darba mērķis ir novērtēt āra bērza Betula pendula kā ekosistēmas komponenta sniegtos pakalpojumus Latvijā. Tā kā Latvija ir īpaši bagāta ar meža resursiem un koksnes eksports ir viens no galvenajiem valsts ekonomikas ienākumu avotiem, šā darba autors analizē iespējamos šīs koku sugas sniegtos ekoloģiskos pakalpojumus, īpašu uzsvaru liekot uz bērza kā ekosistēmas komponenta ilgtspējīgas izmantošanas nosacījumiem, kā arī izceļot tā nozīmi ekosistēmas bioloģiskās daudzveidības nodrošināšanā. Darbā tika analizēti iegūtie dati, lietojot kopējās ekonomiskās novērtēšanas, aprēķināšanas un tradicionālās vides vērtēšanas metodes.Pamatojoties uz pētnieciskā darba rezultātiem pētnieciskā darba beigās autors novērtē to ekonomiskās kategorijas un izskata āra bērza ekoloģisko pakalpojumu ieguvumus un zaudējumus.",0
599,Ielu segumu apstrādes tehnoloģisko risinājumu cieto daļiņu atmosfēras piesārņojuma mazināšanai novērtējums,"Darba mērķis ir novērtēt ielu segumu apstrādes tehnoloģiskos risinājumus pielietošanas iespējas un efektivitāti cieto daļiņu atmosfēras piesārņojuma mazināšanai.Literatūras apskatā apkopota informācija par cietajām daļiņām, to avotiem, radīto piesārņojuma līmeni, dažādiem ceļa segumiem, risinājumiem un to ietekmi cieto daļiņu radītā atmosfēras piesārņojuma mazināšanai. Izmantojot apkopoto informāciju par ielu segumu apstrādi un sakopšanu ziemas un vasaras sezonās, kā arī informāciju par esošo piesārņojuma līmeni un situāciju, noskaidrotas galvenās problēmas un to ietekme, kā arī novērtēti šobrīd pielietotie  risinājumi gaisa piesārņojuma mazināšanai. Darba pētījuma rezultātu un diskusijas daļā analizēti iegūtie dati par esošo atmosfēras piesārņojumu ar cietajām daļiņām un novērtēti pielietotie ielu segumu apstrādes tehnoloģiskie risinājumi un to ietekme uz piesārņojuma līmeni.Pētījuma būtība un pilotteritorijas – reemitēto cieto daļiņu daudzuma novērtējums izmantojot tiešo mērījumu metodes no dažāda tipa ceļu segumiem Rīgā un Kuldīgā pirms un pēc apstrādes ar dažādiem materiāliem un tehnoloģijām (ielu tīrīšana, slīdamības samazināšana ar nātrija hlorīdu). Cieto daļiņu mērījumi veikti izmantojot daudzkanālu lāzerskaitīšanu ar iekārtu CEM DT-9881.",0
600,Kūdras un citu biomateriālu pirolīzes produkti (bioogles) un to izmantošana piesārņojošo vielu sorbcijai,"Kūdra ir labs piesārņojošo vielu sorbents, savukārt pasaulē par ievērojami efektīvāku līdzekli vielu sorbcijai tiek atzītas bioogles. Izmantojot kūdru bioogles iegūšanai, ir iespējams iegūt augstas kvalitātes materiālu, lai nevēlamās vielas saistītu.Maģistra darba mērķis ir pētīt biomateriālu, vispirms kūdras termiskās apstrādes jeb pirolīzes produktu īpašības un to izmantošanas iespējas par sorbentiem.Darba ietvaros tika sintezēta bioogles paraugu sērija no kūdras, niedrēm, koksnes skaidām un sapropeļa. Iegūtie paraugi tika analizēti, nosakot to īpašības un sorbcijas kapacitāti divām krāsvielām, diviem metāliskajiem elementiem un medicīniskai vielai.Rezultātā noteikts, ka augstākā vielu sorbcijas kapacitāte ir no kūdras sintezētajam bioogles paraugam B900, taču samērā augsta tā ir arī bioogles paraugiem, kas iegūti 300 līdz 450 °C temperatūrā. No citiem biomateriāliem sintezētās bioogles sorbcijas kapacitāte ir ievērojami zemāka.",0
601,Nemeža augu sabiedrību daudzveidība uz lokālas nozīmes autoceļu nomalēm,"Ligitas Liepiņas bakalaura darba „Nemeža augu sabiedrību daudzveidība uz lokālas nozīmes autoceļu nomalēm” mērķis ir noskaidrot, cik liela nemeža augu sabiedrību daudzveidība spēj izveidoties uz lokālas nozīmes neintensīvi lietota autoceļa nomalēm un kādi vides faktori to ietekmē.  Pētījums veikts balsoties uz 2014.gada jūlijā un augustā iegūtiem datiem. Pētījuma teritorijā aprakstīti 198 parauglaukumi un 160 sugas; no tām 18 ir bioloģiski vērtīgo zālāju indikatorsugas. Analizējot iegūtos datus, noskaidrots, ka pētījuma vietā sastopamas 3 nemeža sabiedrības, to izplatību ietekmē temperatūras, gaismas un kontinentalitātes faktori.Ligitas Liepiņas bakalaura darbs sastāv no 4 nodaļām un apakšnodaļām,  to papildina 12 attēli un  3  pielikumi. Darba apjoms ir  38  lapaspuses.",0
602,Cementa ražošanas procesa tehnoloģisko risinājumu ietekmes uz gaisa kvalitāti novērtējums,"Maģistra darbā pētīts cementa ražošanas tehnoloģiju radītais gaisa piesārņojums un tā izplatība SIA „Cemex” rūpnīcas teritorijā, Brocēnos, kur cementa ražošanā pašlaik izmanto sausā procesa tehnoloģiju. Lai gan sausā procesa tehnoloģiskie risinājumi ir energoefektīvāki un videi draudzīgāki, ražošanas procesa rezultātā rodas būtisks cieto daļiņu piesārņojums.Pētījuma ietvaros veikts pilns cieto daļiņu novērtējuma cikls – emisiju aprēķini, piesārņojuma izkliedes modelēšana un modelēšanas rezultātu validācija izmantojot cieto daļiņu mērījumus. Mērījumi veikti ar vairakkanālu lāzerskaitīšanas metodi, modelēšana – izmantojot Gausa dispersijas modeli AerMod. Darba parādīta dažādu cementa ražošanas tehnoloģiju salīdzinošā analīze emisiju apjomiem un novērtējot izmaiņas gaisa kvalitātē kā indikatoru izmantojot cieto daļiņu PM10 piesārņojuma līmeņa izmaiņas. Pētījumā konstatēts, ka slapjā cementa ražošanas procesa tehnoloģija veido vērā ņemamu cieto daļiņu piesārņojuma līmeni pārsniedzot noteiktos normatīvus pat 14 reizes, kas skaidrojams ar ražošanas procesa tehnoloģiskajiem risinājumiem.Darbs sastāv no 71. lpp, tajā ietvertas 4 tabulas, 13 attēli, pievienoti 10 pielikumi.",0
603,Meteoroloģisko sezonu raksturs un to ilglaicīgās izmaiņas Latvijas teritorijā,"Bakalaura darbā „Meteoroloģisko sezonu raksturs un to ilglaicīgās izmaiņas Latvijas teritorijā” ir veikta Latvijas meteoroloģisko sezonu raksturojošo temperatūras rādītāju un to ilgtermiņa izmaiņu analīze. Veicot šo pētījumu, katram gadam periodā no 1950. līdz 2010. gadam tika noteiktas sākuma dienas katrai sezonai desmit Latvijas novērojumu stacijās (NS)- Liepāja, Kolka, Bauska, Saldus, Rēzekne, Rūjiena, Zosēni, Zīlāni, Alūksne un Daugavpils.Literatūras apskatā ir apkopota informācija par sezonalitātes klasifikācijas principiem, dažādiem veidiem, pēc kā noteikt gadalaiku miju. Papildus tam tika apskatīti atmosfēras procesi, kas gada gaitā ietekmē Latvijas klimatu – liela mēroga atmosfēras cirkulācijas un sezonālo gaisa masu ietekme uz vietējo klimatu.Meteoroloģiskās sezonas tika iedalītas četrās kategorijās – rudens (diennakts temperatūra starp 0° un +15°), ziema (diennakts t° zem 0°), pavasaris (diennakts temperatūra starp 0° un +15°) un vasara (diennakts temperatūra virs +15°). Pētījumā tika noskaidrots, ka meteoroloģiskās stacijas augstums virs jūras līmeņa tieši ietekmē meteoroloģisko gadalaiku sākuma datumus un ilgumu (dienās). Pielietojot statistisko analīzi termālo sliekšņu ilgtermiņa izmaiņu identificēšanai, tika noskaidrots, ka meteoroloģiskais pavasaris Latvijā ir kļuvis ievērojami garāks un agrāks, bet ziema – īsāka. Tika iegūts arī rezultāts reģionālā griezumā – pētījuma periodā Kolkas novērojumu stacijā vasara ir kļuvusi ievērojami garāka un agrāka.Bakalaura darba apjoms ir 64 lapaspuses, tajā iekļautas 3 nodaļas un 15 apakšnodaļas. Darbā ir 8 grafiki, 4 kartes, 9 tabulas un 4 pielikumi.",0
604,Floras izplatības izmaiņas Kurzemes piejūras ciemos pēdējo 20 gadu laikā: Bērzciema piemērs,"Bakalaura darba „Floras izplatības izmaiņas Kurzemes piejūras ciemos pēdējo 20 gadu laikā: Bērzciema piemērs” mērķis ir apzināt floras sastāva un telpiskās izplatības izmaiņas Bērzciema apkārtnē pēdējo 20 gadu laikā un noskaidrot to ietekmējošos faktorus. Katrai sugai ir noteiktas prasības pēc vides apstākļiem, tādēļ floras izmaiņas ir netiešs informācijas avots par pārmaiņām apkārtējā vidē. Lai noskaidrotu, kā mainījusies Bērzciema apkārtnes flora pēdējo 20 gadu laikā un kas bijuši pārmaiņu virzītājspēki, analizēti divu floras uzskaišu rezultāti. Pirmā no tām notikusi 20.gs. 80.-90.gados, bet otrā – 2012.-2013.gadā. Apkopojot rezultātus, secināts, ka Bērzciema apkārtnē augu sugu skaits nav būtiski mainījies ne kopumā, ne vidēji floras uzskaites kvadrātā, taču ir notikušas floras telpiskā raksta izmaiņas. Telpiskā raksta izmaiņas visvairāk ir ietekmējuši aizaugšanas un apmežošanās procesi. Bakalaura darbs sastāv no 6 nodaļām, 17 apakšnodaļām, kas papildinātas ar 23 attēliem, 2 tabulām un 8 pielikumiem. Darba apjoms ir 57 lpp.",0
605,Mikroklimatiskā profila sezonāls izvērtējums Ikšķiles pilsētas DA daļā,"Mūsdienās, paplašinoties pilsētām, tiek izmainīts zemes lietojuma un seguma veids plašās teritorijās šo pilsētu apkārtnē, kas, tādejādi nosaka izmaiņas arī mikroklimatā. Pēdējo gadu laikā pasaulē aizvien vairāk un vairāk tiek skatīts un pētīts, kas ietekmē konkrētās teritorijas mikroklimatu un kādi faktori ir noteicošie. Tajā pat laikā mikroklimatu noteicošie faktori katrai teritorijai, ņemot vērā to veidošanās apstākļus, reljefu, ūdenstilpju tuvumu, zemes lietojuma veidu,  ir atšķirīgi un daudzveidīga to izpausme, kuru izpētei ir nepieciešami ilggadīgi novērojumi, līdz ar to šādi mikroklimatiskie pētījumi kopumā ir veikti samērā maz.Bakalaura darba mērķis ir izvērtēt un raksturot mikroklimatisko profilu Ikšķilē un to ietekmējošo faktoru sezonālo mainību.Bakalaura darbā “Mikroklimatiskā profila sezonāls izvērtējums Ikšķiles pilsētas DA daļā” tika pētīti mikroklimatu ietekmējošie faktori Ikšķiles pilsētas DA daļā, uzsverot ne tikai urbāno ietekmi, bet arī dabas faktoru ietekmi.Bakalaura darbā tiek apskatīta literatūra, raksturoti darbā izmantotie materiāli un metodes un dots rezultātu izvērtējums. Bakalaura darbā tiek apskatīta literatūra par Ikšķiles pilsētas vēsturisko izveidošanos un, reljefa, kā arī citu faktoru ietekme uz konkrētās teritorijas mikroklimatu.Bakalaura darbs sastāvs no 3 nodaļām ar 16 apakšnodaļām, darba tekstuālo daļu papildina 46 attēli un 2 pielikumi, apjoms ir 70 lpp.",0
606,Valdemārpils pilsētas funkcionalitāte,"Bakalaura darba nosaukums ir ""Valdemārpils pilsētas funkcionalitāte"". Jebkuru teritoriju var apskatīt tās funkciju kontekstā. Šāds skats ir īpaši nepieciešams urbānas vides izprašanai, jo daudzi no šeit sastopamajiem objektiem ir izvietojušies savu sniegto pakalpojumu rezultātā. Darba mērķis ir izvērtēt Valdemārpils pilsētas funkcijas. Bakalaura darbā ir piecas nodaļas. Pirmās nodaļas ietvaros tiek skaidrots mazpilsētas jēdziens un tā nozīme vietējai teritorijai. Otrā nodaļa ir veltīta ar pilsētas funkcijām saistītajiem procesiem. Trešajā nodaļā ir aprakstīti izmantotie dati un metodes, kā arī Valdemārpils piemēra izvēles pamatojums. Ceturtā nodaļa ir veltīta Valdemārpils vispārīgai raksturošanai. Piektās nodaļas ietvaros tiek aprakstīta Valdemārpils pilsētas funkcionalitāte.",0
607,Dabisko zālāju veģetācijas daudzveidību noteicošie augsnes faktori Vidzemes centrālajā daļā,"Bakalaura darba mērķis ir noskaidrot sakarības starp dabisko zālāju veģetācijas daudzveidību un augsnes ķīmiskajām un fizikālajām īpašībām. Dabiskie zālāji ir sugām bagāti, bet vieni no visvairāk apdraudētiem biotopiem Eiropā. Šo biotopu saglabāšanai un atjaunošanai ir nepieciešams noskaidrot sakarību starp augsnes faktoriem un sugu daudzveidību.Pētījumā veikta 26 zālāju veģetācijas un augšņu īpašību analīze.Rezultāti liecina, ka nepastāv statistiski nozīmīga sakarība starp sugu daudzveidību un augsnes faktoriem (pH, C, N, K, granulometrisko sastāvu).",0
608,Iekšzemes kāpas Ugāles līdzenumā,"Bakalaura darbā ir veikts pētījums par Ugāles līdzenumā sastopamo iekšzemes kāpu izplatību, morfoloģiju un veidošanās apstākļiem. Pētījumā izmantots plašs kartogrāfisko materiālu klāsts un lauka pētījumu dati, kas apstrādāti dažādu programmatūru vidē. Izmantotās metodes sniedz jaunu un aptverošu informācijas kopumu par kāpu morfoloģiju, telpisko novietojumu un izkārtojumu. Iegūtie rezultāti liecina, ka eolo kāpu veidošanās Ugāles līdzenumā ir cieši saistīta ar smilšainu nogulumu pieejamību un veģetācijas attīstības gaitu periglaciālos apstākļos. Kāpu formu stabilizācija notikusi ziemeļrietumu, rietumu un dienvidrietumu paleovēju virzienu ietekmē.",0
609,Plūdu apdraudēto teritoriju modelēšana Daugavpils pilsētai un to radītās problēmas un risinājumi,"Maģistra darba tēma ir „Plūdu apdraudēto teritoriju modelēšana Daugavpils pilsētai un to radītās problēmas un risinājumi”. Darbā pētāmās problēmas galvenā būtība ir tā, ka pētāmā teritorija atrodas ikgadējo pavasara plūdu riska zonā, un Latvijā šobrīd ir situācija, ka nav veidotas vienotas sistēmas un plūdu kartes iespējamo teritoriju noteikšanā, vizualizēšanā un iespējamā riska apzināšanā, lai mazinātu plūdu bīstamību un iespējamās sekas.Pētījuma mērķis ir noteikt pilsētas plūdu apdraudētās teritorijas pie dažādām Daugavas maksimālajām ūdens līmeņa varbūtībām, izmantojot tālizpētes un ģeogrāfiskās informācijas metodes, un pēc iegūtajiem rezultātiem apzināt plūdu iespējamās sekas un risinājumus aizsardzībai pret plūdiem vai to kontrolei.10% varbūtības gadījumā applūst, galvenokārt, nebūtiskas teritorijas ar atsevišķām nozīmīgām riska zonām, ūdens līmenis vietām var sasniegt pat 2 m augstumu, kopumā ietekmējot līdz pat 10000 iedzīvotāju aptuveni 1177 ha lielā teritorijā. 100% un 200% varbūtības gadījumā riska zonā atrodas praktiski pus pilsēta, centrs un pārējas palienes teritorijas gar Daugavas krastu, kas kopumā var aizņemt aptuveni 2300 ha lielu platību ietekmējot līdz pat 25000 iedzīvotāju.Darba gaitā galvenās izmantotās metodes ir hidroloģisko datu apstrāde Excel programmā un upes ģeometrijas un plūdu karšu veidošana izmantojot ĢIS un tālizpētes metodes.Atslēgas vārdi: plūdi, modelis, modelēšana, Daugavpils, Daugava, ĢIS.",0
610,Pilsētas nakts ģeogrāfija: procesi un plānošana,"Bakalaura darbā „Pilsētas nakts ģeogrāfija: procesi un plānošana” tiek pētīta Rīgas pilsētas dzīve nakts laikā pilsētas visvecākajā daļā – Vecrīgā. Pētījumā tiek apskatīts, kādi procesi raksturo pilsētu naktī, kā tiek risinātas dažādas ar nakts laika plānošanu saistītas problēmas, kādas ir prakses citās pasaules pilsētas, saistītas ar nakts laika pārvaldību.Darba mērķis ir: balstoties uz pētījumiem un plānošanas praksi pasaulē un izvērtējot Rīgas nakts urbānos procesus, izstrādāt priekšlikumus pilsētas pārvaldībai naktī.Bakalaura darbs parāda, ka nakts tradicionāli vairs nav vienīgi atpūtas laiks, bet laika posms, kurā sākas jauni ģeogrāfiski, ekonomiski un sociāli procesi, kuru pārvaldībai nepieciešami jauni risinājumi.",0
611,Polders Ķūļciema meliorācijas ainavā,"Bakalaura darbā ""Polderis Ķūļciema meliorācijas ainavā"" ir aplūkotas ainavas izmaiņasĶūļciema apkārtnē, kas notikušas meliorācijas ietekmē. Darbs uzskatāmi parāda, ka polderisir nozīmīga sastāvdaļa vietējā ainavā. Meliorācija ir viens no nozīmīgākajiem mūsdienuainavas veidotājiem Latvijā un bakalaura darbā ir izsekots ainavas veidošanās posmiem, kassaistāmi ar zemju nosusināšanu - sākot ar Engures ezera ūdens līmeņa pazemināšanu, līdz patpoldera izbūvei un aktuālākajiem procesiem mūsdienu ainavā.Darbs ir sastāv no četrām nodaļām, kas aptver literatūras studijas par ainavas izpēti unmeliorācijas nozīmi tajā, izseko ainavas izmaiņām vairāk kā 150 gadu garumā un apkopovietējo iedzīvotāju attieksmi pret poldera nozīmi vietējā ainavā.",0
612,Jūras kraukļu (Phalacrocorax carbo sinensis) ietekme uz Ežezera Siena salas vidi,"Jūras kraukļi (Phalacrocorax carbo sinensis) jeb kormorāni ir tipiski kolonijās dzīvojoši ūdensputni. Visbiežāk par mājvietu sev rod ezeru salas, kā rezultātā kolonijas nepārtrauktās ietekmes dēļ notiek pastiprināti traucējumi ekosistēmas darbībai un attīstībai. Kormorānu skaitam gan pasaulē kopumā, gan Latvijā ir tendence palielināties, kā rezultātā ietekmēto teritoriju skaits un to radītās sekas pieaug. Tiek nomākta, citos gadījumos arī iznīcināta - veģetācija, augsne tiek piesātināta ar mēslojumu un līdz ar to - papildus ķīmiskajiem savienojumiem, kas maina ne tikai tajā notiekušos procesus, bet arī notiek elementu un savienojumu migrācija uz gruntsūdeņiem, kā arī blakus esošajām ekosistēmām.Darbā ir apkopota informācija par jūras kraukļu sugas īpatnībām, izplatību Latvijā un pasaulē, kā arī ietekmi uz vidi.Bakalaura darba mērķis ir novērtēt jūras kraukļu radīto ietekmi uz Ežezera Siena salas vidi. Lauka pētījums tika veikts 2014. gada vasarā - augustā. Veģetācijas izpētei tika inventarizēts zemsedzes sugu sastāvs un noteikts to segums. Augsnes paraugu ievākšana tika veikta, lai noskaidrotu augsnes morfoloģiskās, fizikālās (granulometriskā sastāva grupas, tilpummasa) un ķīmiskās īpašības (augsnes pH reakcija, kopējā organiskā oglekļa un kopējā slāpekļa saturs, apmaiņas katjonu koncentrācija, katjonu apmaiņas kapacitāte, kopējā organiskā oglekļa krājumi (t/ha)) kormorānu ligzdu tuvumā un to neietekmētā teritorijā.   Iegūtie dati tika analizēti un salīdzināti ar pirms vairākiem gadiem veiktu pētījumu, tādējādi izvērtējot, ne tikai šī brīža ekosistēmas stāvokli, bet arī novērtējot radušās izmaiņas.",0
613,Statiskās zondēšanas metodes izmantošana organogēno un smilšaino grunšu īpašību noteikšanā,"Markvarts J. “Statiskās zondēšanas metodes metodes izmantošana organogēno un smilšaino grunšu īpašību noteikšanā”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 2015.Bakalaura darba mērķis ir izpētīt likumsakarības un noteikt korelāciju starp organogēno un smilšaino grunšu fizikāli-mehānisko īpašību raksturlielumiem, veicot  pētījumus ar statiskās zondēšanas (CPT) metodi un rezultātus korelējot ar laboratoriski noteiktiem šo grunšu fizikāli-mehānisko īpašību raksturlielumiem. Bakalaura izstrādes gaitā tika veikti statiskās zondēšanas un urbšanas darbi Rīgā, Pulkveža Brieža ielā 35. Urbšanas gaitā paņemtajiem traucētas un netraucētas struktūras paraugiem tika veiktas tā sastāva, fizikālo un mehānisko īpašību pārbaudes,  ietverot organisko vielu satura, granulometriskā sastāva, kompresijas testus un bīdes pretestības pārbaudes. Pēc lauka un laboratorijas pārbaudēm tika veikta to korelatīva salīdzināšana gan ar grunts sastāvu un fizikālajām īpašībām, gan ar stiprības un deformējamības raksturlielumiem. Noteiktas likumsakarības un rezultāti salīdzināti ar ģeotehniskās izpētes darbu rezultātiem pētījuma teritorijā un spēkā esošiem ģeotehniskās izpētes standartu korelācijas koeficientiem.",0
614,Dzelzceļa transporta radītā trokšņa novērtēšana Stendē,"Transporta radītais troksnis ir nozīmīgs piesārņojums gan pilsētās, gan ārpus tām. Paaugstināts trokšņa piesārņojums saistīts ar paaugstinātu veselības riska līmeni, - akūti palielinās  miega traucējumu iespējamība nakts laikā, bet ilgtermiņā - asinsvadu slimības un sirds darbības traucējumi. Kaut arī dzelzceļš tiek atzīts par vienu no zaļākajiem transporta veidiem un tiek rekomendēta tā attīstība nākotnē, šobrīd tas atzīts kā viens no lielākajiem trokšņa piesārņojuma avotiem.Izmantojot tiešo trokšņa mērīšanas metodi, tika veikti dzelzceļa transporta radītā trokšņa mērījumi Stendē 26 monitoringa punktos. Mērījumi veikti no 2014. gada marta līdz 2015. gada februārim, piesārņojuma līmenis vērtēts atbilstoši Latvijas tiesību aktos iekļautajiem normatīviem un vadlīnijām. Iegūtie rezultāti kartēti, skaidri redzama dzelzceļa transporta ietekme, kas lokalizējas cieši ap dzelzceļa līniju 100 m ietekmes zonā, tomēr kopumā trokšņa līmeni pilsētā neietekmē.Darba apjoms ir 68 lapas, tas ietver 24 attēlus, 6 tabulas, 2 pielikumus, izmantoti 56 literatūras avoti.",0
615,Dabisko zālāju indikatorsugu izplatība Bērzciema apkārtnē atkarībā no biotopu daudzveidības,"Dabiskie zālāji ir apdraudēti, to veicina cilvēku došanās prom no laukiem un zālāju neapsaimniekošana. Pētījuma mērķis bija noskaidrot dabisko zālāju indikatorsugu sastopamību atkarībā no biotopu daudzveidības un sastāva Bērzciema apkārtnē. Indikatorsugas un biotopi kartēti 0.5x0.5 m kvadrātos, indikatorsugu sastopamība atkarībā no biotopu daudzveidības analizēta ar klasteranalīzi un korelācijas analīzi.Indikatorsugu skaits variēja no 0 līdz 15. Lielākoties tās bija pilnas gaismas augi, kas pielāgoušies nabadzīgām sausām un slapjām augsnēm.Nav novērojama tendence, ka liels biotopu daudzums nodrošina attiecīgi lielu indikatorsugu skaitu. Darba apjoms ir 43 lapas. Darbs sastāv no 6 nodaļām un 10 apakšnodaļām. Darbu papildina 20 attēli un viena tabula.",0
616,Mēmeles upes posma Lietuvas robeža - Jaunsaule raksturojums,"Pētījuma darba mērķis ir apsekot un novērtēt vides stāvokli Mēmeles upes posmā „Lietuvas robeža – Jaunsaule”.Teorētiskajā daļā apkopota informācija par upes ekosistēmu, riska un prioritārajiem zivju ūdensobjektiem Latvijā, dabas ūdeņu ķīmisko sastāvu, punktveida, difūzo un pārrobežu piesārņojumu veidiem un to avotiem.Analītiskajā daļā sniegta informācija par pētījumu metodēm, pētāmās teritorijas vispārīgs apraksts un upes posma vizuāls vides stāvokļa novērtējums. Ievākti ūdens paraugi un laboratorijā noteiktas biogēno elementu koncentrācijas.Bakalaura darbs sastāv no 49 lapaspusēm un tam ir trīs nodaļas. Darbā ir ietvertas 15 tabulas, 12 attēli un 3 pielikumi veikto analīžu datu un rezultātu atspoguļošanai. Darba veidošanā izmantoti 34 literatūras avoti.",0
617,Vidējā devona nogulumi un fosīlijas Muižarāju un Veczemju klintīs,"Bakalaura darbā ir pētīti vidējā devona nogulumi un fosīlijas Muižarāju un Veczemju klintīs. Bakalaura darba autors ir veicis iepriekšējo autoru sastādītā ģeoloģiskā griezuma papildināšanu, smilšaino nogulumu paraugu granulometrisko analīzi un mikrofosīliju izpēte. Fosīlijas ir aprakstītas un noteiktas. Atrastās makrofosīlijas ir izpreparētas un noteiktas. Labākas no atrastajām fosīlijam ir nofotografētas. Muižarāju klintīs ģeoloģiskais griezums ir komplicētāks, kā arī tajās var atrast daudz vairāk fosīliju nekā Veczemju klintīs. Pamatojoties uz iežu sastāvu un fosīlijām Muižarāju klintīs griezuma apakšējā daļa pieskaitīta Burtnieku, bet vidējā un augšējā daļa - Gaujas svītai.",0
618,Sapropeļa izmantošana personīgās higiēnas līdzekļos: sapropeļa cieto ziepju īpašības un izmantošanas dzīves cikla novērtējums,"Bakalaura darba “Sapropeļa izmantošana personīgas higiēnas līdzekļos: sapropeļa cieto ziepju īpašības un izmantošanas dzīves cikla novērtējums” ietvaros tika noteikti triju tirgū pieejamo un četru paštaisīto ezeru nogulumu cieto ziepju kvalitātes rādītāji un īpašības, paštaisītām ziepēm tika modelēts izmantošanas dzīves cikls. Paštaisītās sapropeļa ziepes tika pagatavotas, izmantojot sapropeli kā pildījumu.Darba teorētiskajā daļā tika veikta zinātniskās literatūras analīze par cieto ziepju pagatavošanas metodēm, piedevu īpašībām un to sastāvu, produkta izmantošanas dzīves ciklu, kā arī par sapropeļa izmantošanu kosmetoloģijā un balneoloģijā.Bakalaura darba ietvaros pēc autores izstrādātās receptes tika pagatavotas sapropeļa cietās ziepes, kā arī tirgū pieejamo ezeru organisko nogulumu ziepēm, tika noteikti sekojoši parametri: brīvā un kopējā sārma, taukvielu, mitruma un gaistošo savienojumu, kā arī ūdenī nešķīstošā piejaukuma saturs. Noteikta ziepju mazgāšanas spēja, novērtējot to virsmas spraiguma īpašības. Tika modelēts produkta izmantošanas dzīves cikls paštaisītām ziepēm.Apkopojot rezultātus, tika noteiktas tirgū pieejamo un paštaisīto ezeru nogulumu cieto ziepju atbilstība ISO standartiem un izvērtēta paštaisīto ziepju atbilstība ekomarķējumu kritērijiem Eiropas Savienībā.Bakalaura darbs sastāv no 66 lapaspusēm un ir papildināts ar ilustratīvo materiālu - 8 attēli, 16 tabulas.",0
619,Medņu Tetrao urogallus populācija un tās aizsardzība Smiltenes novadā,"Bakalaura darba „Medņu Tetrao urogallus populācija un tās aizsardzība Smiltenes novadā” pētījuma ietvaros tika veikta Smiltenes novadā esošajās medņu riesta vietās medņu gaiļu uzskaite laika posmā no 2012. gada līdz 2014. gadam. Autore ir iepazinusies ar zinātnisko literatūru par medņu bioloģiju, ekoloģiju un to aizsardzību, medņu gaiļu uzskaites metodiku un riestošanas vietām, kā arī medņu skaita ietekmējošajiem faktoriem.Iegūtie rezultāti ir apkopoti bakalaura darbā, kurš sastāv no 15 attēliem, 10 grafikiem un desmit pielikumiem.",0
620,Life Daba projektos atjaunoto dabisko zālāju stāvoklis aizsargājamo ainavu apvidū Ziemeļgauja un dabas liegumā Sitas un Pededzes paliene,"Life projektu datubāzē atrodamā informācija liecina, ka 13 projektu ietvaros tika atjaunoti zālāji Latvijā. Zālāju atjaunošanā tiek ieguldīti sabiedriskie līdzekļi, taču nav zināms, cik tas ir ilgtspējīgi, un, vai tie tiek uzturēti pēc projektu noslēguma.Bakalaura darbā skaidrots atjaunoto zālāju stāvoklis AAA „Ziemeļgauja” un DL „Sitas un Pededzes paliene”, izmantojot Dabas aizsardzības pārvaldē iegūtos datus, inventarizējot zālājus dabā, veicot intervijas ar teritoriju īpašniekiem.Noskaidrots, ka 2013. gadā 0,7% no atjaunotajiem zālājiem abās teritorijās netika pieteikti Lauku attīstības programmas finansējumam. Zālāju atjaunošanās abās teritorijās norit veiksmīgi. Intervijās noskaidrots, ka teritoriju īpašnieki vēlētos iespēju saņemt lielāku finansējumu pēc projekta noslēguma, lai turpinātu zālāju apsaimniekošanu.",0
621,Zemgales centrālās daļas avotu hidroķīmiskais raksturojums,"Bakalaura darba mērķis ir novērtēt Zemgales centrālās daļas avotu ūdens ķīmisko sastāvu un salīdzināt to ar likumdošanā noteiktajām normām, kā arī noskaidrot cilvēku attieksmi saistībā ar avotu ūdeni un to izmantošanas iespējām. Bakalaura darba ietvaros autore iepazinās ar zinātnisko literatūru, izpētīja topogrāfiskās kartes un ortofoto, iepazinās ar veicamo darbu metodiku, ievāca paraugus sešos avotos un laboratorijā veica to ķīmiskā sastāva analīzi.Ķīmisko analīžu rezultāti tika salīdzināti ar Ministru kabineta noteikumiem Nr. 118. „Noteikumi par virszemes un pazemes ūdeņu kvalitāti”, Nr.235. „Dzeramā ūdens obligātās nekaitīguma un kvalitātes prasības, monitoringa un kontroles kārtība”, Nr. 1130. „Noteikumi par dabīgā minerālūdens un avota ūdens obligātajām nekaitīguma prasībām un kārtību, kādā izsniedz atļaujas dabīgā minerālūdens izplatīšanai un sedz izsniegšanas izmaksas”, kā arī ar Eiropas Savienības Komisijas Direktīva 2003/40/EK, „Ar ko izveido dabīgo minerālūdeņu sastāvdaļu sarakstu, nosaka to koncentrācijas robežvērtības un marķēšanas prasības un paredz nosacījumus ar ozonu bagātināta gaisa izmantošanai dabīgo minerālūdeņu un avota ūdens apstrādi” un Eiropas Savienības Padomes Direktīva 98/83/EK „Par dzeramā ūdens kvalitāti”. Bakalaura darba sastāv no 62 lapaspusēm un ir papildināts ar ilustratīvo materiālu – 14 attēliem, 6 tabulām un 3 pielikumiem.",0
622,Zasas upes ķīmiskās un hidromorfoloģiskās kvalitātes novērtējums,"Bakalaura darba nosaukums ir „Zasas upes ķīmiskās un hidromorfoloģiskās kvalitātes novērtējums”.Darba mērķis ir veikt Zasas upes ķīmiskās un hidromorfoloģiskās kvalitātes novērtējumu, veicot ūdens ķīmiskās analīzes un upes stāvokļa novērtējumu, izmantojot Vides kvalitātes vērtēšanas metodi.Pirmajā nodaļā sniegta informācija par Zasas upi, virszemes ūdeņu sastāvu veidojošajiem faktoriem, ķīmisko sastāvu un kvalitāti, ūdeņu piesārņojumu un tā avotiem, notekūdeņiem un to attīrīšanu, kā arī informācija par hidromorfoloģiskās kvalitātes novērtējumu. Otrajā daļā aprakstīti darbā izmantotie materiāli un metodes, norādīti ķīmiskās kvalitātes novērošanas posteņi un hidromorfoloģiskās kvalitātes novērtēšanas posmi. Trešajā daļā apkopoti dati par Zasas ciematā radītajiem notekūdeņiem, to attīrīšanu; veikta iegūto datu analīze par notekūdeņu daudzumu un paliekošo piesārņojumu. Apkopoti un analizēti dati par Zasas upes ķīmisko un hidromorfoloģisko kvalitāti.Darbs sastāv no ievada, trim galvenajām nodaļām un secinājumiem. Darbs izstrādāts uz 50 lapām, kas ietver 7 tabulas un 18 attēlus. Darba tapšanā izmantoti 76 avoti. Bakalaura darbam pievienoti 2 pielikumi.Atslēgas vārdi: ķīmiskā kvalitāte, hidromorfoloģiskā kvalitāte, Vides kvalitātes vērtēšanas metode, Zasa",0
623,Aerolāzerskenēšanas datu izmantošana lineārās erozijas formu identificēšanā un to ģeogrāfiskā izvietojuma analīzē Gaujas Nacionālā parka teritorijā,"Maģistra darba tēma ir aerolāzerskenēšanas datu izmantošana lineārā erozijas tīkla identificēšanā un ģeogrāfiskā izvietojuma analīzē Gaujas Nacionālā parka teritorijā. Darba mērķis ir veikt lineārās erozijas formu identificēšanu un to ģeogrāfiskā izvietojuma analīzi Gaujas Nacionālā parka teritorijā, izmantojot aerolāzerskenēšanas datus un to apstrādes iespējas ĢIS vidē. Darba pirmajā nodaļā sniegts literatūras ieskats par gravu eroziju tipiem un to veidošanos. Otrā nodaļā apkopota literatūra par pētījuma teritoriju. Trešajā nodaļā izklāstītas metodes, bet ceturtajā nodaļā apkopoti rezultāti. Analizējot aerolāzerskenēšanas datu analīzi iegūtie rezultāti parāda, ka gravu blīvums Gaujas Nacionālā parka teritorijā ir daudz lielāks, nekā pirms tam tika uzskatīts. Arī izskaitļojot gravu tīkla elementu sistemātiku pēc zarošanās pakāpes, maksimālā pakāpe sasniedz sesto klasi, kas ir ļoti augsts rādītājs.",0
624,Iedzīvotāju dzīves kvalitātes vērtējums Gulbenes novada lielciemos,"Maģistra darbs „Iedzīvotāju dzīves kvalitātes vērtējums Gulbenes novada lielciemos” izstrādāts laika posmā no 2014. līdz 2015. gadam Latvijas Universitātes Ģeogrāfijas un Zemes Zinātņu fakultātes Ģeogrāfijas nodaļā. Maģistra darba mērķis ir izvērtēt Latvijas lauku iedzīvotāju dzīves kvalitāti Gulbenes novada lielciemu iedzīvotāju skatījumā, plašāk analizējot situāciju etalonteritorijās.Maģistrs darbs sastāv no ievada, anotācijas latviešu un angļu valodā, 5 nodaļām, secinājumiem, literatūras saraksta un pielikumiem.1. nodaļā tiek aprakstīts dzīves kvalitātes jēdziens, tā rādītāji un novērtēšana. Papildus tiek apskatīti dažādi dzīves kvalitātes pētījumi, kas veikti gan ārzemēs, gan Latvijā. Atsevišķi tiek aprakstīta arī tieši dzīves kvalitāte Latvijā.2. nodaļā apkopoti maģistra darbā izmantotie materiāli (literatūra, statistikas datu, iedzīvotāju aptaujas u.c.) un pētījumā izmantotās metodes.3. nodaļā sniegts vispārīgs etalonteritorijas apraksts par Gulbenes novadu kopumā un Lejasciema, Litenes, Lizuma un Stāķu ciemiem.4. nodaļā analizēti iedzīvotāju dzīves kvalitātes vērtējumi, kas iegūti no iedzīvotāju aptaujas un lauka apsekojuma iegūtajiem materiāliem un informācijas. 5. nodaļā apkopotas galvenās idejas un secinājumi, kas iegūti no iedzīvotāju aptaujas datiem. Maģistra darbs sastāv no 90 lappusēm, kuras ir papildinātas ar 10 kartogrāfiskajiem materiāliem, 5 grafikiem, 1 tabulas un 24 fotogrāfijām.",0
625,Suburbanizācijas procesi Pierīgā: kompaktas apdzīvojuma struktūras attīstības iespējas,"Pierīgas pašvaldībās intensīvi veidojas arvien jaunas dzīvojamās apbūves teritorijas. Rodas apdzīvotās vietas bez pamatotām robežām, publiskām vietām un savas identitātes, vietas, kuru vienīgā funkcija ir mājošana. Maģistra darba mērķis ir noskaidrot, kādi ir priekšnosacījumi un iespējamie risinājumi kompaktas apdzīvojuma struktūras un daudzfunkcionālu ciemu attīstībai Pierīgas teritorijās. Darba ietvaros pētīti jautājumi par ciemu veidošanos un attīstības iespējām Pierīgā, analizēti instrumenti, kas ir vietējo pašvaldību rīcībā, lai ierobežotu vienlaidu apdzīvojuma veidošanos, kā arī sniegti priekšlikumi plānošanas regulējumam un praksei, lai veicinātu kvalitatīvas dzīves telpas attīstību. Atslēgas vārdi: kompakta apdzīvojuma struktūra, Pierīga, ciems, apdzīvojuma izplešanās kontrole, daudzfunkcionāla izmantošana.",0
626,Ciemu attīstības iespējas Pierīgā: Garkalnes novada piemērs,"Mūsdienās piepilsētu izplešanās jeb suburbanizācija ir raksturīgākā apdzīvojuma attīstības problēmā. Tā aktuāla ar 21.gadsimta sākuma jauno savrupmāju ciematu attīstību bez kopēja plānojuma un pilnvērtīgas sociālās, tehniskās un transporta infrastruktūras.Maģistra darba „Ciemu attīstības iespējas Pierīgā: Garkalnes novada piemērs” mērķis ir izvērtēt Garkalnes novada ciemu attīstību Pierīgā, par piemēru izvēloties Upesciemu un Sunīšu ciemu, un izstrādāt priekšlikumus ciemu tālākās attīstības iespējām. Maģistra darbs ir latviešu valodā. Teksta daļa sastāv no ievada 6 nodaļām un 6 apakšnodaļām, secinājumiem, 37 attēliem, 2 tabulām un izmantotās literatūras saraksta, kopā 84 lappusēm.",0
627,Radošie kvartāli: Miera ielas republikas attīstības perspektīvas,"Maģistra darba nosaukums ir „Radošie kvartāli: Miera ielas republikas attīstības perspektīvas”. Darba mērķis ir izstrādāt ieteikumus Miera ielas attīstības iespējām. Šī darba teorētiskajā daļā autore analizē jēdzienus radošums, radošie kvartāli, sociālā un publiskā telpa. Empīriskajā daļā autore mēģina noskaidrot, kas ietekmē radošā kvartāla attīstību, analizējot interviju, aptaujas un lauka pētījuma rezultātā iegūtos datus. Darba noslēgumā tiek veikti secinājumi un sniegti ieteikumi Miera ielas republikas attīstības iespējām, balstoties uz pētījuma gaitā iegūtajiem rezultātiem.",0
628,Rīgas apkaimju sasniedzamība ar sabiedrisko transportu,"Sabiedriskais transports ir viens no pilsētas attīstības veicinātājiem, savukārt, pilsētas sasniedzamība ir būtisks transporta un pilsētas struktūras kvalitātes indikators. Maģistra darbā „Rīgas apkaimju sasniedzamība ar sabiedrisko transportu” analizēta Rīgas iekšējā sasniedzamība, transporta plānošanas ietvars, pārvaldība, un izstrādāti adresēti priekšlikumi sasniedzamības optimizācijai. Maģistra darba mērķis ir izstrādāt plānošanas un pārvaldības risinājumu priekšlikumus Rīgas pilsētas sasniedzamības ar sabiedrisko transportu optimizācijai.Transporta plānošanai un pārvaldībai ir jābūt integrētai kopējā pilsētas plānošanas sistēmā, lai varētu tikt rasti kompleksi, starpdisciplināri risinājumi Rīgas transporta sistēmas un pilsētas iekšējās sasniedzamības uzlabošanai.Atslēgas vārdi: pilsēta, transports, plānošana, pārvaldība",0
629,Pļaviņu svītas dolomītu filtrācijas īpašības Slokas apkārtnē,"Maģistra darbā tiek pētīti rādītāji, kas raksturo Pļaviņu ūdens horizonta filtrācijas īpašības Slokas dolomīta atradnes apkārtnē un to saistība ar karsta procesiem Slokas apkārtnē. Darbā ir izmantoti „Latvijas Vides ģeoloģijas un meteoroloģijas centra” ģeoloģiskās uzbūves un hidroģeoloģisko ūdens horizontu dati ar ģeoķīmiskajiem pamat rādītājiem, kas ietver 60 gadu ilgu laika periodu, kurā tika veikta aktīva ģeoloģiska nogulumiežu izpētes un dolomīta iegulu izstrādes darbība. Darba mērķis ir izpētīt Pļaviņu ūdens nesējslāņa īpatnības Slokas rajonā, atrast filtrācijas koeficientu plaisainajos iežos Pļaviņu nogulumiežu ūdens nesējslānī un karsta procesu   attīstību sakarā ar pieaugošajiem virszemes ūdenskrātuvju apjomiem (karjeri, dīķi utml.) Slokas apkārtnē.",0
630,Ciemu attīstības plānošanas iespējas Latvijā: Garciema piemērs,"Darbs fokusējas uz ciemu attīstības plānošanu, apskatot ciemu plānošanas starptautisko un nacionālo pieredzi, kā arī pašvaldību uzstādījumus ciemu attīstībai. Darba ietvaros izstrādāti priekšlikumi ciemu plānošana formai un saturam, kas ir integrējama novada attīstības plānošanas sistēmā, pamatojoties uz Garciema (Carnikavas novads) plāna izstrādes piemēru.Autors ir iesaistījis Garciema iedzīvotājus ciema attīstības plāna izstrādē. Šī ciema attīstības plānošanas labā prakse var tikt izmantota arī citu Carnikavas novada ciemu attīstības plānošanā. Darbs sastāv no četrām nodaļām – ciemu plānošanas ietvara apskats, ciema plānošanas iespējamās pieejas, Garciema apskats un priekšlikumi ciema attīstības plāna saturam.Darba galvenais secinājums saistās ar to, ka ciema plānošanas modelis iesaista plašāku ciema attīstībā ieinteresēto pušu loku un nodrošina maksimāli plašu viedokļu klāstu, veicina sabiedrības līdzatbildību ciema attīstības nodrošināšanā, kā arī rod efektīvākos risinājumus, kas nākotnē var būtiski palielināt ciema iedzīvotāju apmierinātību ar savu dzīves telpu.",0
631,Vilkmuižas ezera nogulumu veidošanās paleoģeogrāfiskie apstākļi un cilvēku klātbūtnes pazīmes,"Bakalaura darba mērķis bija noskaidrot paleoģeogrāfiskos apstākļus Vilkmuižas ezera attīstības laikā un iespējamo cilvēku klātbūtni tā apkārtnē, veicot ezera nogulumu pētījumus.Darbā apkopota informācija par Vilkmuižas ezera izcelsmi, bet iegūtie rezultāti no ezera nogulumu analīzes ļauj noteikt iespējamo Vilkmuižas ezera veidošanās laiku, tā ūdens līmeņa svārstības, kā arī paleoveģetācijas izmaiņas ezerā un tā tuvākajā apkārtnē. Tāpat mēģināts rast pazīmes par cilvēku iespējamo klātbūtni pie Vilkmuižas ezera, īpašu uzmanību pievēršot pazīmēm, kas attiektos uz 11. 14. gs seno kuršu ugunskapiem Vilkmuižas ezerā.Bakalaura darbs satur 63 lapaspuses, 22 attēlus, 2 tabulas un 2 pielikumus.",0
632,Atmosfēras aerosolu piesārņojuma līmeņa izplatības zonējums Rīgā,"Maģistra darbā „Atmosfēras aerosolu piesārņojuma līmeņa izplatības zonējums Rīgā” sagatavotas cieto daļiņu PM10 piesārņojuma izpatības zonas Rīgā, izmantojot Gausa dispersijas modeli AERMOD. Modelēšana veikta izmantojot 2013. gada operatoru sniegtās atskaites par emisijām atmosfērā un avotu darbības dinamiku, Rīgas Domes sniegto informāciju par transporta plūsmu mainību un pilsētas fona līmeņa mērījumus, veikta modeļa jutības analīze atkarībā no izmantotā režģa veida. Darbā izvērtēta 2-Gaiss datu bāzē iekļauto atskaišu kvalitāte, analizēti kļūdu avoti. Modelēšanas ceļā iegūta informācija par dažāda veida emisijas avotu nozīmību kopējā piesārņojuma līmeņa veidošanā, kas ļauj sagatavot praktiskus un efektīvus pasākumus piesārņojuma līmeņa mazināšanā, ņemta vēra arī citu valstu pieredze. Darba apjoms 75 lapas, satur 24 attēlus, 7 tabulas, pievienoti 2 pielikumi.",0
633,Metālu biopieejamība un imobilizācija barības ķēdes segmentā augsne-augs,"Maģistra darba mērķis – izvērtēt vidi piesārņojošo metālisko elementu mobilitāti un biopieejamību barības ķēdes segmentā augsne-augs atkarībā no dažādu augsnes piedevu, piemēram, sapropelis, māls un arī uz sapropeļa un māla bāzes veidotu piedevu pievienošanas augsnēm. Sapropeļa kā augsnes piedevas ietekme uz augu attīstību tika vērtēta pēc dīgšanas un augu agrīnās attīstības testiem, izmantojot trīs kultūraugu (gurķu, tomātu, ganību airenes) sēklas. Darbā tika novērtēta Zn, Pb, Cd un Cu imobilizācija un biopieejamība, izmantojot augsnes ūdens un NH4NO3 ekstrakciju metodes. Augsnes piedevu faktiskā ietekme uz elementu biopieejamību tika noteikta piesārņotā augsnē ar pievienotām piedevām kultivējot graudzāli ganību airene Lolium perenne.Rezultāti liecina, ka elementu mobilitāti un biopieejamību augsnē, pēc piemēra ar ganību airenes testiem, visefektīvāk var samazināt kombinētas augsnes piedevas (karbonātisks sapropelis + modificēts māls) izmantošana. Pētījumā izmantotā metodika (augsnes ūdens un NH4NO3 ekstrakcijas) atspoguļo reālo Zn un Cd biopieejamību augsnē, taču, lai izvērtētu augsnes piedevu ietekmi uz Pb un Cu biopieejamību un imobilizāciju, nepieciešams veikt detalizētākus pētījumus.",0
634,Augšņu tipu saistība ar lauksaimniecības specializāciju Latvijā,"Darbā pētāmā problēma ir Latvijas nozīmīgākā resursa, zemes, ilgtspējīga un pārdomāta pārvaldība. Pētījums ir par dažādu zemkopības un lopkopības rādītāju saistību ar augsnes tipiem. Pētījumā izmantotie augšņu tipi un apakštipi, tika izvēlēti no SIA „ENVIROTECH” GIS Latvija 10.2. augšņu kartes. Darba gaitā tika veidots kartogrāfiskais materiāls un pielietotas vairākas matemātiskās analīzes metodes. Analīzes rezultātā noskaidrots, statistiski būtiska ir velēnu podzolaugsnes ietekme uz lauksaimniecības specializāciju, galvenokārt sējumu izplatību.",0
635,Zaļais  publiskais pārtikas iepirkums Latvijas skolās: gadījumu izpēte,"Zaļais publiskais iepirkums kļūst par arvien būtiskāku vides pārvaldības instrumentu pasaulē un arī Latvijā. Maģistra darbā tiek pētīts zaļais publiskais iepirkuma pārtikas sektorā Latvijā, īpaši apskatot vides kritēriju izmantošanu skolu pārtikas iepirkumos. Darbā novērtēts esošais zaļā iepirkuma tiesiskais regulējums Eiropas Savienībā un Latvijā, apskatīta zinātniskā literatūra un līdz šim veiktie pētījumi attiecībā uz galvenajām ietekmēm pārtikas produktu dzīves ciklā, to saistība ar vides kritēriju piemērošanu pārtikas iepirkumā. Empīriskajā daļā veikta četru Latvijas skolu,  kuras 2015. gada I ceturksnī, veicot pārtikas produktu iepirkumu, izmantojošas saimnieciski izdevīgāko piedāvājumu, gadījumu izpēte, izmantojot daļēji strukturētas intervijas un dokumentu analīzi. Tika identificētas galvenās barjeras zaļā publiskā pārtikas iepirkuma veikšanai, vērtēta iepirkumu veicēju motivācija un virzošie spēki zaļā pārtikas publiskā iepirkuma veikšanai nākotnē.",0
636,Augsnes faktora nozīme paaugas attīstībai priežu mežos Pierīgā,"Latvijas meži atrodas pārejas zonā jeb ekotonā starp nemorālo un boreālo zonu - boreonemorālajā starpzonā (Sjörs, 1963; Ozenda, 1994, Krauklis un Zariņa, 2002), un pēdējās desmitgadēs Latvijā arvien biežāk tiek novērots, ka mežos pazeminās boreālo mežu koku sugu un pieaug nemorālo mežu koku sugu īpatsvars (Laiviņš, 1998). Un būtiski būtu noskaidrot, kā edafiskie faktori ietekmē ozolu paaugas attīstībā priežu mežos.Maģistra darba mērķis ir noskaidrot augsnes faktora lomu ozolu paaugas attīstībā priežu mežos Pierīgā. Darbā ir apkopota informācija par Latvijas un Eiropas ozolu mežiem, abiotisko faktoru, tajā skaitā augsnes, ietekmi uz to izplatību, kā arī ozolu paaugas veidošanos priežu mežos un to ietekmējošiem faktoriem. Pētījumā secināts, ka ozolu izplatības paaugā ietekmējošie augsnes faktori priežu mežā ir apmaiņas katjonu daudzums nedzīvās zemsegas horizontā un arī tā katjonu apmaiņas kapacitāte.",0
637,Normalizēto slāpekļa un fosfora savienojumu upju slodžu izvērtējums no 2000.-2011.gadam Latvijā,"Pētījumā analizētas slāpekļa un fosfora un to savienojumu slodzes, izmantojot četras dažādas aprēķinu metodes – divas faktiskās un divas normalizēto upju slodžu aprēķinu metodes. Rezultātā noteikts, ka aprēķinu rezultāti var atšķirties, turklāt atsevišķos gadījumos starp rezultātiem sasniedzot vairāk nekā 50% starpību, tomēr metodes ir savstarpēji salīdzināmas. Modelējot normalizētās upju slodzes kā, galvenais, mainīgais laikā ir upes caurplūdums un, veicot slodžu modelēšanu, iegūtie rezultāti liecina, ka normalizēto slodžu aprēķini lielākoties pie maziem upes caurplūdumiem dod ievērojami lielākas upju slodzes, bet pie augstākiem upes caurplūdumiem – ievērojami zemākas.Pēc Manna-Kendala testa noteiktas biogēno upju slodžu tendences  laikā, kas rezultātā parādīja, ka faktisko slodžu rezultātu datu rindās 55% ir nosakāma upju slodzes tendence, bet pēc normalizēto upju slodžu rezultātiem 69% gadījumu pētījuma periodā pastāv nosakāma slodzes tendence laikā.",0
638,Akumulētā oglekļa daudzums Rīgas pilsētas mežaparku augsnēs.,"Bakalaura darba ietvaros veiktajā pētījumā astoņos Rīgas pilsētas mežaparku (Mežaparks, Anniņmuižas mežaparks, Bolderājas mežaparks, Juglas mežaparks, Biķernieku mežaparks, Šmerļa mežaparks, Bābelītes mežaparks un Ulbrokas mežaparks) augsnēs noteikts kopējais ogleklis. Pētījumā aprēķināts kopējais akumulētais oglekļa daudzums augsnes O/A horizontā un  augsnes virsējā EB horizontā. Iegūtie dati attēloti kartoshēmās.Pētījumā secināts, ka mežaparkos  1577 ha lielā platībā, augsnes nedzīvajā zemsegā, A horizontā un minerālā EB horizonta pirmajos 10 cm ir akumulēts 118,7  tūkstoši tonnu kopējā oglekļa ar vidējo kopējā oglekļa saturu 62 t C ha-1. Visvairāk kopējais ogleklis – 26,1 tūkstoši tonnu, ir akumulēts Biķernieku mežaparkā. Savukārt augstākais Ckop. saturs – 82,6 t C ha-1 konstatēts Anniņmuižas mežaparkā. Salīdzinot ar SILAVA (2013)  pētītajām atjaunotajām dabiskajām priežu meža ekosistēmām, Rīgas mežaparku Ckop. saturs ir par 34% augstāks, bet salīdzinot ar Latvijas mežu vidējo Ckop. saturu – 215 t C ha-1, tas ir ļoti zems, ko izskaidro pētīto mežu tipa nabadzīgās augsnes.",0
639,Dzelzceļš kā ainavas pārmaiņu virzītājspēks: Suntažu – Ērgļu posms,"Bakalaura darba „Dzelzceļš kā ainavas pārmaiņu virzītājspēks: Suntažu – Ērgļu posms” galvenais mērķis ir izvērtēt dzelzceļu kā ainavas veidotāju un pārmaiņu virzītājspēku Suntažu – Ērgļu posmā no 1930. gada līdz mūsdienām. Darbā aprakstīti ainavas pārmaiņu virzītājspēki un pieejamība kā viens no galvenajiem ainavas pārmaiņu virzītājspēkiem. Tajā sniegts ieskats par dzelzceļu vēsturi Latvijā, aprakstīta Rīgas – Ērgļu dzelzceļa līnijas izveide un nozīme. Ar izveidoto karšu palīdzību veikta ainavas pārmaiņu analīze Suntažu – Ērgļu posmā. Tiek aplūkota arī mūsdienu ainava Suntažu – Ērgļu posmā.",0
640,Dabisko zālāju augšņu daudzveidība Vidzemes centrālajā daļā,"Dabisko zālāju platību samazināšanās ir ļoti aktuāla pēdējos gados Latvijas teritorijā, t.sk. Vidzemes centrālajā daļā. Viens no nozīmīgākajiem zemes izmantošanas struktūras ietekmējošiem faktoriem ir augsnes daudzveidība. Tādēļ bakalaura darba mērķis - raksturot Vidzemes centrālajā daļā izplatītāko dabisko zālāju augšņu daudzveidību, augsnes īpašības, to ietekmējošos faktorus un augsnes veidošanās procesus.Bakalaura darbā iegūtie rezultāti parādīja, ka Vidzemes centrālajā daļā izplatītie dabiskie zālāji raksturojami ar relatīvi lielu augšņu daudzveidību, ko nosaka augsnes veidošanās faktori un procesi, kas atspoguļojas augsnes īpašībās un auglībā un tādejādi ietekmē dažādu zālāju tipu izplatību.Iegūtie rezultāti ir nozīmīgi saistībā ar dabisko zālāju un augšņu daudzveidības likumsakarībām, kā arī dabisko zālāju ilgtspējīgu saglabāšanu un atjaunošanu atkarībā no augsnes īpašībām un to ietekmējošiem faktoriem un augsnes veidošanās procesiem, kas ir būtiski ilgtspējīgā lauksaimniecībā un zālāju apsaimniekošanā.",0
641,Elektroniskā deguna izmantošana smaku piesārņojuma noteikšanā,"Maģistra darbā pētītas un analizētas iespējas kvalitatīvi un kvantitatīvi identificēt  smaku piesārņojumu ar alvas oksīda nanosensoru, kurš izmantots kā galvenais elements elektroniskajā  degunā. Sensora testēšana veikta dažādu saimniecisku aktivitāšu vidēs -  Rīgas Brīvostas uzņēmumu apkārtnē, Rīgas centrā pie monitoringa stacijām Brīvības ielā un Krišjāņa Valdemāra ielā, dzīvnieku fermās, siera ražošanas uzņēmumā, iekštelpās un relatīvi nepiesārņotā vidē (Kuldīgā). Mērījumu signālu apstrāde veikta dažādiem darbības režīmiem (spriegumiem), datu statistiskā apstrādē iekļauti ietekmējošie meteoroloģiskie parametri.Darbā analizēta smakojošo vielu (benzola, toluola, p-ksilola, formaldehīda) koncentrācijas  ārtelpu gaisā Rīgā periodā no 2010.- 2014.gadam, izmantojot nepārtrauktā   monitoringa mērījuma rezultātus Tvaika, Brīvības un Krišjāņa Valdemāra ielu stacijās. Papildus analizēti emisijas avoti, kuri Rīgas Brīvostā emitē smakojošas vielas un ir iekļauti Valsts statistiskajā pārskatā ""2-Gaiss"" un tiem ir izdota Valsts Vides dienesta Lielrīgas reģionālās vides pārvaldes piesārņojošās darbības atļauja.Darbs sastāv no 101 lappuses, iekļautas 4 tabulas, 37 attēli un pievienoti 5 pielikumi.",0
642,Tērvetes upes ielejas morfoloģija un veidošanās,"Bakalaura darbā apskatīta Tērvetes upes mūsdienu ieleja un procesi, kas to veidojuši laika posmā no Latvijas apledojuma Linkuvas oscilācijas līdz mūsdienām. Teorētiskajā daļā apskatīti galveni noteces ieleju veidotājspēki, kā arī morfoloģiskie procesi, kas veido mūsdienu Latvijas upju ielejām raksturīgos elementus. Sniegts ieskats bakalaura tapšanas gaitā izmantotajās pētniecības metodēs un materiālos. Rezultātu sadaļā analizēti izveidotie ielejas šķērsprofili un garenprofili, kā arī iegūtie Tērvetes un tās ielejas morfoloģiskie rādītāji.",0
643,Pamesto vietu subkultūras Rīgā: Ķīšezera apkārtnes piemērs,"Bakalaura darbā „Pamesto vietu subkultūras Rīgā: Ķīšezera apkārtnes piemērs” aplūkotas Ķīšezera apkārtnē esošo pamesto vietu mijattiecības ar subkultūrām, kā arī šo teritoriju vēsturiskā attīstība. Lietojot Edvarda Soudžas (Soja) telpas trialektikas teoriju, raksturota subkultūru mijiedarbība ar pamestajām vietām kā to pieredzes telpām. Izpētīti pamesto vietu vēsturiskie konteksti. Tas panākts ar novērojumu un interviju palīdzību, kā arī veicot interneta sociālo tīklu kontentanalīzi un izpētot dažādus literatūras avotus un kartogrāfiskus materiālus. Balstoties uz pētījuma rezultātiem, secināts, ka pamesto vietu rašanās skaidrojama ar sarežģījumiem, kas radušies pārejas procesā starp politiskiem un ekonomiskiem modeļiem pēc Padomju Savienības sabrukuma. Pilsētpētnieki, slēpņotāji, ielu mākslinieki un bezpajumtnieki ir šo pamesto vietu lietotāji, kuru mijattiecības ar šīm vietām ir atkarīga no dažādiem atsevišķo vietu un subkultūru ietekmējošiem faktoriem.",0
644,Pašvaldību skolu funkcionālo areālu optimizācijas iespējas Zemgales plānošanas reģionā,"Maģistra darbā „Pašvaldību skolu funkcionālo areālu optimizācijas iespējas Zemgales plānošanas reģionā” analizēti pašvaldību pārvaldībā esošo vispārizglītojošo pamatskolu un vidusskolu funkcionālie areāli Zemgales plānošanas reģiona teritorijā. Skolu funkcionālie areāli raksturo izglītības iestāžu tīklu un norāda gan uz esošajām problēmām, gan optimizācijas iespējām. Maģistra darba mērķis ir sagatavot rekomendācijas skolu funkcionālo areālu optimizācijas iespējām Zemgales plānošanas reģionā.Rezultāti norāda uz būtiskām funkcionālo areālu atšķirībām reģiona austrumos un rietumos, kas nosaka atšķirīgas optimizācijas iespējas. Atslēgas vārdi: izglītība, funkcionālais areāls, reorganizācija, sabiedriskais transports, Zemgales plānošanas reģions",0
645,Sapropelis kā saistviela: īpašības un izmantošanas iespējas,"Maģistra darbā “Sapropelis kā saistviela: īpašības un izmantošanas iespējas” ietvaros tika izstrādāti 26 kompozītmateriālu paraugs, par saistvielu izmantojot dažādus sapropeļa tipus, bet par pildvielu bērza koksnes slīpputekļus, bērza koksnes šķiedras, aerosil, kaņepju šķiedras un spaļus, mahagonijas koksnes skaidas un sūnas.Darba teorētiskajā daļā tika apkopota zinātniskā literatūra par sapropeli, tā izmantošanas iespējām un videi draudzīgo būvniecības materiālu sastāvu un īpašībām.Maģistra darba rezultātu sadaļā raksturoti iegūtie kompozītmateriāli, tiem tika noteikta siltumvadītspēja, veiktas materiālu mehāniskās pārbaudes, noteikta mikrobioloģiskā stabilitāte un biodegradācijas spējas.Maģistra darbs sastāv no 75 lapaspusēm un satur 22 attēlus un 10 tabulas.",0
646,Padomju laika industrializācija Jelgavā: telpiskās struktūras pēctecība un ainava,"Bakalaura darbā „padomju laika industrializācija Jelgavā: telpiskās struktūras pēctecība un ainava” tiek vērtēta padomju laika industrializācijas ietekme uz Jelgavas pilsētu, kas visnotaļ pēctecīgi ietekmējis mūsdienu Jelgavas pilsētainavu, tamdēļ var uzskatīt, ka Jelgavas ainava ir padomju industrializācijas mantojums. Balstoties uz lauka darbiem un kamerālām metodēm, autore savā darbā raksturo industrializācijas attīstību un ainavas pārmaiņas gan Rietumeiropas, gan Padomju Savienības, gan Latvijas un Jelgavas vietas mērogā. Vērtējot industrializāciju kā vienu no virzītājspēkiem un kā pēctecīguma procesu, izmantojot pēctecīguma teoriju, tika skaidrota ainavas telpiskās struktūras raksturs un ainavas slāņojums.",0
647,Veģetācijas periods un tā izmaiņas Latvijā,"Bakalaura darbā tiek izvērtēts veģetācijas periods un tā izmaiņas Latvijā laika posmā no 1971.-2010. gadam. Pētījumā ir veikts teorētiskais apskats par veģetācijas periodu, tā ietekmējošajiem faktoriem, izmaiņām un noteikšanas metodēm, kā arī izmaiņu ietekmi uz lauksaimniecību. Praktiskajā daļā tiek veikta veģetācijas perioda un tā raksturojošo klimata indikatoru (galvenā veģetācijas perioda garums, iestāšanās un noslēguma datums, un aktīvo temperatūru summa veģetācijas periodā) analīze. Ir izveidoti grafiki un kartes uzskatāmai rezultātu attēlošanai.Rezultātā tiek secināts, ka Latvijā kopumā nav statistiski būtiskas veģetācijas perioda garuma izmaiņas. Veģetācijas periodam ir tendence iestāties arvien agrāk gandrīz visā valsts teritorijā, turpretī nav novērojamas būtiskas veģetācijas perioda noslēguma izmaiņas. Latvijas teritorijā novērojams statistiski būtisks veģetācijas perioda aktīvo temperatūru summas pieaugums.",0
648,LiDAR datu izmantošana senā Baltijas ledus ezera krastu identificēšanai,"Bakalaura darbā aprakstīta lāzerskenēšanas datu izmantošana un apstrādāšanas metode Baltijas ledus ezera krasta līniju noteikšanai ĢIS vidē, izmantojot 4 datu apstrādes programmas: Bentley Microstation v8i – TerraScan, Surfer 10, Global Mapper 16 un ArcMap 10. Bakalaura darba mērķis ir izmantot LIDAR jēldatus, no kuriem, to apstrādes rezultātā iegūtais reljefa modelis pielietots, lai konstatētu Baltijas ledus ezera krasta līnijas Bgl I, Bgl II un Bgl III stadijas, izdalot Bgl II, Bgl IIIa, Bgl IIIb un Bgl IIIc stadijas. Pētījums ir aktuāls, jo lāzerskenēšanas datu izmantošana mūsdienās ir viena no precīzākajām metodēm reljefa un tā veidošanās pētniecībā. Pētījumā ne tikai izmantoti iegūtie reljefa modeļi krasta līniju pētniecībā, bet arī veikta LIDAR datu apstrāde digitālo reljefa modeļu iegūšanai. Kopējais bakalaura darba apjoms ir 47 lapas, kurš satur 2 pielikumus un 27 attēlus. Darbs uzrakstīts latviešu valodā.Atslēgas vārdi: Baltijas ledus ezers, lāzerskenēšana - LIDAR, reljefa modelis, krasta līnija, datu klasifikācija.",0
649,Lauksaimniecības zemes izmantošanas ietekmējošie faktori Rembates pagastā,"Bakalaura darbā “Lauksaimniecības zemju apsaimniekošie ietekmējošiem faktoriem Remabates pagastā” mērķis ir noskaidrot aktuālo lauksaimniecībā izmantojamo zemju struktūru un to apsaimniekošanu ietekmējošos faktorus Rembates pagastā.Literatūras apskatā tiek aplūkotas zemes izmantošanas problēmas pasaules un Eiropas mērogā, kā arī vispārīgā zemes situācija Latvijā. Pētījuma ietvaros izveidots kartogrāfiskais materiāls, kurā attēloti pašreizējie zemes lietojuma veidi  Rembates pagastā, kas papildināti ar zemes apsekojuma laikā fiksētiem foto materiāliem. Paralēli zemes kartēšanai tika veikta zemes īpašnieku anketēšana. Nozīmīgākie faktori, kas ietekmē zemes apsaimniekošanu Rembates pagastā ir saistīti ar: indivīda nodarbošanos, teritorijas atrašanās vietu  pagastā,  kā arī papildus finansējuma iegūšanu ar Eiropas Savienības un valsts atbalsta maksājumiem.",0
650,Ekstremālo nokrišņu raksturs un izmaiņu tendences Zemgalē un Latgalē (1950.-2013.),"Bakalaura darbā “Ekstremālo nokrišņu raksturs un izmaiņu tendences Zemgalē un Latgalē (1950. – 2013.)” analizēti diennakts nokrišņu rādītāji Zemgales un Latgales reģioniem. Lai detalizēti  identificētu ekstremālo vērtību tendences, tika izmantoti pieci nokrišņus raksturojošie indeksi – intensīvo nokrišņu dienu (R10 mm), ļoti intensīvo dienu (R20 mm), mēreni mitro dienu (R75p), ļoti mitro dienu (R95p) un ekstremāli mitro dienu (R99p) indeksu izmaiņas 63 gadu laikā. Pētījumā izmantotas kopā 13 novērojumu stacijas – 7 stacijas Zemgalē un 6 - Latgalē.Pētījums ir aktuāls, jo ekstremālo nokrišņu ilglaicīgo tendenču noteikšana, var palīdzēt sabiedrībai sagatavoties iespējamiem plūdu riskiem dažādās teritorijās, šādā veidā izvairoties no lieliem ekonomiskiem, kā arī sociāliem zaudējumiem.Darbs sastāv no trim galvenajām nodaļām. Literatūras apskatā dots vispārējs ekstremālo nokrišņu definējums, kā arī raksturotas Eiropā veikto pētījumu un ekstremālo nokrišņu raksturs un izmaiņu tendences, kā arī izvērtēta pieejamā informācija par Latvijas teritorijā jau veiktiem pētījumiem. Nodaļā aprakstīti arī galvenie ekstremālo nokrišņu tendenču raksturojošie indeksi. Materiālos un metodēs aprakstīts, kādi dati ir izmantoti pētījumā, un ar kādām programmām un metodēm dati ir analizēti. Rezultātu un analīzes nodaļā tiek apskatīti un izvērtēti iegūtie rezultāti, kas atspoguļoti 35 attēlos, 2 tabulās. Darbu papildina arī 5 pielikumi. Iegūtā informācija tiek arī salīdzināta ar konkrēto indeksu izmaiņām Eiropā.Rezultāti norāda uz pieaugumu gandrīz visās novērojumu stacijās apskatītajā pētījuma periodā no 1950. līdz 2013. gadam.",0
651,Apdzīvojuma attīstība un sociālekonomiskie procesi Engurē,"Apdzīvojuma attīstība ir nozīmīgs cilvēka ģeogrāfijas pētījumu objekts. To labi var savienot ar sociālekonomiskajiem procesiem, jo šie procesi lielā mērā var ietekmēt un ietekmē apdzīvojumu un nosaka tā pārmaiņu tendences. Bakalaura darbā tiek apskatīta apdzīvojuma attīstība un pārmaiņas, kā arī sociālekonomiskie procesi laikposmā no 1970. gada līdz mūsdienām Engures novada, Engures pagasta Engurē.Bakalaura darba mērķis ir raksturot apdzīvojuma attīstību un sociālekonomiskos procesus Engurē. Darbā izmantoti dažāda veida avoti, tai skaitā arhīvu materiāli un statistikas dati, ka arī autora izveidots kartogrāfiskais materiāls.Darba pirmajā nodaļā definēts apdzīvojuma jēdziens, kā arī apskatīta lauku apdzīvoto vietu klasifikācija. Otrā nodaļa veltīta materiālu un metožu uzskaitījumam un raksturojumam. Trešajā nodaļā raksturots Engures pagasta teritorijas novietojums un apdzīvojums. Ceturtajā un piektajā nodaļā apkopoti dati un informācija par sociālekonomiskajiem procesiem Engures pagastā un Engurē – demogrāfiskie rādītāji un funkcijas, to mainība.",0
652,Teritoriju pagaidu izmantošanas risinājumi. Piemēri Rīgā,"Bakalaura darbā „Teritoriju pagaidu izmantošanas risinājumi: piemēri Rīgā” par mērķi tika izvirzīts – noskaidrot teritoriju ar nenoteiktu izmantošanu un pagaidu izmantošanas izpausmes, balstoties uz pielietotajām praksēm pasaulē, izstrādāt priekšlikumus to attīstībai. Bakalaura darbā tiek noskaidrota Rīgas domes un pilsētas plānotāju nostāja par pagaidu izmantošanas iespējām Rīgā un analizēti trīs dažādi piemēri, kur pagaidu izmantošana varētu tikt piemērota un tiek piemērota. Pētījums rāda, lai Rīgā notiktu pozitīvas pārmaiņas teritoriju ar nenoteiktu izmantošanu apsaimniekošanā, būtu nepieciešams piesaistīt iedzīvotāju aktīvu  iesaisti un pašvaldības motivāciju un atbalstu, bieži vien tradicionālai pilsētplānošanas praksei pretēju ideju realizēšanai.",0
653,Dabisko zālāju indikatorsugu izplatība autoceļu un dzelzceļu nomalēs: Elejas piemērs,"Bakalaura darba nosaukums ir “Dabisko zālāju indikatorsugu izplatība autoceļu undzelzceļu nomalēs: Elejas piemērs.” Darbā izvirzītie mērķi ir noskaidrot dabisko zālājuindikatorsugu izplatību ceļa un dzelzceļa nomalēs, salīdzināt abus transporta koridorus unnoteikt, kuri faktori ir visnozīmīgākie indikatorsugu izplatībai. Darbā noteikto mērķu izpildeitika veikta dzelzceļa un ceļa nomaļu salīdzināšana, analizējot faktorus un sugu sastāvu.Zemgales reģionā lielākā daļa dabisko zālāju platības ir izzudušas vai degradētasintensīvas lauksaimniecības rezultātā. Dabiskajiem zālājiem raksturīgās sugas ir iespējamsnovērot ceļa un dzelzceļa transporta koridoru nomalēs. Nomales kalpo kā alternatīva augšanasvieta.Darbā apkopotā informācija sadalīta 5 nodaļās, praktiskā un teorētiskā daļa papildinātaar 7 attēliem, 2 tabulām un 4 pielikumiem (4 tabulas).",0
654,"Gada maksimālo caurplūdumu un ūdens līmeņu analīze hidroloģiskajā novērojumu stacijā Lielupe-Mežotne no 1921.-2013.gadam.","Bakalaura darba tēma ir „Gada maksimālo caurplūdumu un ūdens līmeņu analīze hidroloģiskajā novērojumu stacijā Lielupe-Mežotne no 1921.-2013. gadam”. Darbā tiek analizēti gada  maksimālie caurplūdumi un ūdens līmeņi hidroloģiskajā novērojumu stacijā Lielupe-Mežotne laika posmā no 1921. līdz 2013. gadam. Darba teorētiskajā daļā ir apkopota informācija par Latvijas upju hidroloģisko režīmu, tā fāzēm, upju barošanās tipiem, kā arī plūdiem, to klasifikāciju pasaulē un plūdu apdraudētām teritorijām Latvijā.Rezultātu daļā ir analizēts gada maksimālo caurplūdumu un ūdens līmeņu raksturs un to ilgtermiņa izmaiņas Lielupē pie Mežotnes, balstoties uz hidroloģiskās novērojumu stacijas Lielupe-Mežotne hidroloģiskajiem novērojumu datiem (ikdienas caurplūdums un ūdens līmenis). Tika sastādīta plūdu riska teritoriju karte pie dažādām pārsniegšanas varbūtībām un 2010. un 2013. gada applūstošo teritoriju kartes Mežotnē.",0
655,Devona Sietiņu svītas nogulumu fācijas Latvijas ziemeļaustrumu daļā,"Šī pētījuma mērķis bija raksturot Sietiņu svītas nogulumu fācijas, to asociācijas un sniegt to veidošanās apstākļu interpretāciju Latvijas ziemeļaustrumu daļā. Pētījuma ietvaros sastādīti 4 ģeoloģiskie griezumi un nodalītas 11 fācijas ar apakšfācijām, kas grupētas 2 fāciju asociācijās. Korelējot griezumus ar urbumu datiem, noskaidrots, ka pētītie nogulumi atbilst Sietiņu svītas apakšējai līdz vidējai daļai. Secināts, ka pētītie Sietiņu svītas nogulumi veidojušies fluviālos kanālos zemūdens grēdās un progradējošās sērēs. Sedimentācijas procesus ir nedaudz ietekmējuši plūdmaiņu procesi, par ko liecina sporādiski sastopamas vizlas kārtiņas un drupu materiāla graudu izmēru gradācija uz slīpajiem slānīšiem.",0
656,Smago metālu raksturojums Olaines šķidro bīstamo atkritumu izgāztuves apkārtnes augsnēs,"Bakalaura darba ietvaros pētītas augsnes, gruntsūdens un virszemes ūdens ķīmiskās īpašības un sastāvs Olaines šķidro bīstamo atkritumu izgāztuves jeb „Ekolauks” teritorijā un tās apkārtnē, balstoties uz iepriekš veiktiem pētījumiem, sanācijas programmas izveides ietvaros.Izgāztuves piesārņojuma areālā tika pētīti augsnes paraugi, kā arī virszemes ūdens paraugi no meliorācijas sistēmas grāvjiem, izmantojot transektu metodi, lai noskaidrotu izgāztuves piesārņoto gruntsūdeņu ietekmi uz augsnēm un virszemes ūdeņiem, to plūsmas virzienā – uz dienvidaustrumiem no izgāztuves dīķiem. Ievāktajiem augsnes paraugiem noteikts smago metālu (Cr, Ni, Cu, Zn, Cd, Pb) saturs, kā arī to uzkrāšanos ietekmējoši rādītāji, tādi kā pH, EKAK un organisko vielu saturs. Ūdens paraugiem noteikti galvenie rādītāji to kvalitātes raksturošanai, kā slāpekļa savienojumi, kopējais organiskais ogleklis, ķīmiskais skābekļa patēriņš un citi.  Pētījumā noskaidrots, ka gruntsūdeņos nonākušā piesārņojuma no izgāztuves dīķiem ietekme uz augsnēm un virszemes ūdeņiem ir vidēji izteikta – dažviet novērojamas maksimālās un anomālās koncentrācijas paraugiem, kas novietoti iepriekšējos pētījumos konstatētajās piesārņojuma zonas gruntsūdeņos robežās. Novēro sakritības arī starp tuvu stāvošiem augsnes un ūdens paraugiem, tajos konstatēto elementu koncentrācijām. Darbs uz 71 lapas, kas ietver 7 tabulas un 9 attēlus, kā arī 5 pielikumus uz 8 lapām, ar 11 attēliem. Darbā izmantoti 73 literatūras avoti.",0
657,Gaisa piesārņojuma noteikšana Lēdmanes pagastā ar lihenoindikācijas metodi,"Darbā tika analizēts ķērpju vispārīgais raksturojums, to nozīme dabā un cilvēku dzīvē, piesārņojuma ietekme uz ķērpjiem, ķērpju bioindikācijas jeb lihenoindikācijas dažādās metodes. Darbā ir sniegts pētījuma metodes un materiālu apraksts, kā arī apraksts kā tiks veikts pētījums un pētāmās teritorijas – Lēdmanes pagasta raksturojums.",0
658,Svārstmigrācija un tās ietekme Olaines novadā,"Bakalaura darbā „Svārstmigrācija un tās ietekme Olaines novadā” tiek raksturoti Olaines novada iedzīvotāji, to izvietojums, ikdienas mobilitāte un iedzīvotāju ģeogrāfiskā mobilitāte lokālā un reģionālā mērogā. Iedzīvotāju ģeogrāfiskā mobilitāte ir iedzīvotāju pārvietošanās telpā un laikā. Mobilitāte ir viens no faktoriem, kas raksturo teritorijas attīstību un labklājības līmeni. Bakalaura darbā tiek aplūkota Olaines novada iedzīvotāju ģeogrāfiskā mobilitāte un tās formas – migrācija un svārstmigrācija. Darba mērķis ir izvērtēt svārstmigrāciju un tās ietekmi Olaines novadā.Bakalaura darbā izmantots daudzveidīgs avotu klāsts, ieskaitot literatūras avotus, zinātnisko literatūru, par mobilitāti un tās formām, Olaines novada pašvaldības, LR Centrālās statistikas pārvaldes sociālekonomiskajiem procesiem Olaines novadā, autora veidotas apjautas rezultāti. Darbu veido ievads, materiāli un metodes, 4 nodaļas, secinājumi, izmantotā literatūra un pielikumi. Bakalaura darba pirmajā nodaļā definēts ģeogrāfiskās mobilitātes jēdziens un tā formas. Otrajā nodaļā aplūkots Olaines novada sociālekonomiskais raksturojums. 4. nodaļā apkopoti anketēšanas rezultāti un veikta to analīze.",0
659,Mūsas upes ūdens ķīmiskā kvalitāte,"Ūdeņu ķīmijas pētījumiem ir liela nozīme, jo ūdens ir viens no nepieciešamākajiem resursiem cilvēkiem. Ūdens ķīmiskais sastāvs nosaka ūdens kvalitāti, kuru ir jāpārzina, lai pārvaldītu, racionāli izmantotu un aizsargātu ūdeņus. Latvijas virszemes ūdeņu ķīmisko sastāvu ietekmē dažādi faktori – ģeogrāfiskais novietojums, teritorijas ģeoloģiskā uzbūve, klimats, hidroloģiskie, ģeoķīmiskie procesi un antropogēnā darbība. Lielākoties Mūsas upes ūdeņu ķīmiskais sastāvs veidojas Lietuvā. Upes garums Latvijā ir vien 20 km no kopējiem 164 km un baseina lielums Latvijā ir vien 2 % no kopējās baseina platības. Darba mērķis ir novērtēt Mūsas upes ūdens ķīmisko kvalitāti un apskatīt punktveida piesārņotājus Mūsā Latvijas teritorijā. Mūsas upes ūdeņu ķīmisko kvalitāti raksturo augsta biogēnu koncentrācija, augsta izšķīdušo galveno jonu koncentrācija, samērā lielas organisko vielu koncentrācijas, samērā slikti izšķīdušā skābekļa apstākļi un zemas smago metālu koncentrācijas.",0
660,Gaismas piesārņojuma novērtējums Tukumā,"Bakalaura darba nosaukums ir „Gaismas piesārņojuma novērtējums Tukumā”. Darba mērķis ir kvantitatīvi novērtēt mākslīgā gaismas piesārņojuma līmeni un izplatību Latvijas mazpilsētas pilotteritorijās.Bakalaura darbs sastāv no 3 nodaļām. Pirmajā nodaļā teorētiski apskatīti gaismas piesārņojuma veidi un avoti, izklāstīts vispārīgs gaismas piesārņojuma raksturojums, izmantojamo metožu izklāsts, ietekmes raksturojums, normatīvie akti un likumdošana. Otrajā daļā aprakstītas pētījumā izmantotās metodes un materiāli. Trešā nodaļa atspoguļo rezultātus un to analīzi. Darba beigās tiek noformulēti galvenie secinājumi, kas radušies pētījuma izstrādes gaitā. Konstatēts, ka Tukuma pilsētā raksturīgs haotisks mākslīgo gaismas avotu izvietojums, gaismas objekti nepareizi konstruktīvi uzstādīti, kas rada gaismas piesārņojumu. Darbs sastāv no 48 lapaspusēm, 30 literatūras avotiem, 32 attēliem un 3 tabulām.",0
661,Augšējā devona Šķerveļa svītas dolokrētu uzbūve un sastāvs Lētīžas grīvas atsegumā,"Bakalaura darbā ir raksturota augšējā devona Šķerveļa svītas Nīkrāces ridas dolokrētu slāņkopas uzbūve un sastāvs Lētīžas grīvas atsegumā. Lauka pētījumos sastādīts slāņkopas ģeoloģiskais griezums un noņemti paraugi. Laboratorijā veikta nogulumiežu tekstūru analīze pieslīpējumos un plānslīpējumos. Plānslīpējumos novērotas dolokrētu pazīmes, kas liecina par to veidošanos gan augsnes apstākļos, gan arī norāda uz gruntsūdens ietekmi slāņkopas veidošanās laikā. Uz augsnes dolokrētiem norāda mikrītiska dolomīta kunkuļi, peldošo kvarca graudu tekstūras, sīkslāņotās josliņas, pizoīdi apgrieztajā gradācijas slāņojumā, tiltveida dolomīta cements starp pizoīdiem un rizoīdu pazīmes. Par gruntsūdens procesu ietekmi dokumentētā atseguma dolokrētos liecina pirmajā un otrajā slānī sastopamais krams un pirīts visos griezuma slāņos.",0
662,Devona Burtnieku svītas mālainie nogulumi un to sedimentācijas apstākļi Latvijā,"Bakalaura darbā tiek raksturoti Burtnieku svītas mālainie nogulumi, kuri nav iepriekš detalizēti pētīti. Tāpat pēdējos desmit gados ir publicēti jauni priekšstati par sedimentācijas apstākļiem Baltijas devona baseinā. Pētījums pamatojās uz ģeoloģisko griezumu dokumentēšanā un granulometriskajā analīzē ar sietu un hidrometra analīzi iegūtajiem datiem, kā arī uz autora iepriekšējā pētījuma rezultātiem. Apkopojot rezultātus, secināts, ka Burtnieku svītas mālainie nogulumi veidojušies mierīgos hidrodinamiskos apstākļos, izgulsnējoties no suspensijas. Paaugstināta suspendēto nogulumu koncentrācija novērojama deltas līdzenumā. Plūdmaiņu kopas, kas atklātas Burtnieku svītas nogulumos Veczemju klintīs, citos griezumos nav sastopamas.",0
663,"Zileņu (Vaccinium uliginosum L.), melleņu (Vaccinium myrtillus L.) un krūmelleņu (Vaccinium corymbosum) ķīmiskais sastāvs un bioloģiskā aktivitāte","Zileņu Vaccinium uliginosum L. un melleņu Vaccinium myrtillus L. izplatība ir Eiropas ziemeļu augsto purvu un mitro mežu areālā, skuju koku un jaukto koku mežos, īpaši retainēs un izcirtumos, savukārt krūmellenes Vaccinium corymbosum tiek audzētas kā kultūraugi. Ķīmiskais sastāvs un bioloģiskā aktivitāte, kā arī dažādu vitamīnu un vielu saturs, ogās ir ļoti augsts. Zilās ogas potenciāli labvēlīgi iedarbojas uz cilvēku veselību gan kā profilakses līdzeklis, gan kā ārstniecības līdzeklis. Neskatoties uz zileņu labajām īpašībām, cilvēku vidū lielāku popularitāti ir ieguvušas mellenes un krūmmellenes, kura bieži tiek jauktas ar zileni, tāpēc Vaccinium uliginosum L. ir maz pētīta suga. Bakalaura darba mērķis bija izvērtēt Latvijā augošo ogu - zileņu Vaccinium uliginosum L., melleņu Vaccinium myrtillus L. un krūmelleņu Vaccinium corymbosum ekstrakcijas iespējas, ekstraktu ķīmisko sastāvu un bioloģiski aktīvo vielu klātbūtni, to kopsakarības, lai attīstītu jaunas to izmantošanas iespējas un sekmētu ogu, kā būtisku dabas resursu, pilnvērtīgu izmantošanu. Darbā tika noskaidrots, ka antiradikālā aktivitāte nav atkarīga tikai no kopējā polifenolu daudzuma, bet arī no citu savienojumu klātbūtnes. Augstā korelācija starp antiradikālo aktivitāti un sausni liecina par citu šūnu veidojošiem savienojumiem, kuri netika noteikti ar esošajām analīzes metodēm.Atslēgas vārdi: zilenes Vaccinium uliginosum L., mellenes Vaccinium myrtillus L., krūmellenes Vaccinium corymbosum, ekstrakcija, polifenoli, antiradikālā aktivitāte",0
664,Transporta plūsmu kustības ātruma un strukturālo izmaiņu modelēšana Valdemāra ielas kanjona posmos,"Bakalaura darba ietvaros pētīta autotransporta radītā atmosfēras piesārņojuma izplatība Rīgā, Valdemāra ielas kanjonā. Kā indikators ietekmes novērtēšanai izmantotas slāpekļa dioksīda koncentrācijas, kuras cieši korelē ar transporta līdzekļu plūsmas intensitāti; bez tam regulāri tiek pārsniegti slāpekļa dioksīdam noteiktie stundas un gada normatīvi. Piesārņojuma izplatība novērtēta izmantojot matemātisko modelis OSPM, kurš speciāli izstrādāts transporta radītā piesārņojuma dispersijai un raksturošanai. Darbā aprakstīta transporta plūsmas dinamika dažādiem dienu profiliem un izveidota datu bāze modelēšanai, raksturota piesārņojuma problemātika ielu kanjonos, modelēšanas ceļā novērtēta apbūves ietekme uz piesārņojuma izkliedi, kā arī pētīta kustības ātruma ierobežojumu ieviešanas lietderība ar mērķi samazināt atmosfēras piesārņojumu.Darba apjoms ir 66 lapas, tas satur 21 attēlu. 10 tabulas 7 pielikumus, izmantoti 55 literatūras avoti",0
665,"„Zaļo” krasta preterozijas risinājumu modeļteritorijas Lapmežciemā, Plieņciemā un Ķesterciemā","Bakalaura darbs ir veltīts jūras krasta procesiem, krastu attīstībai, izmantošanai un aizsardzībai, īpašu uzmanību pievēršot „zaļajiem” preterozijas risinājumiem. Darba mērķis ir novērtēt „zaļo” krasta preterozijas pasākumu pielietošanas efektivitāti Plieņciemā, Lapmežciemā un Ķesterciemā. Pētījuma ietvaros, izmantojot krasta šķērsprofilu nivelēšanā iegūtos datus, tika noteiktas krasta zonas virsūdens daļas reljefa izmaiņas kārklu stādījumu un sētiņu tiešā tuvumā. Pamatojoties uz iegūtajiem rezultātiem, tika novērtēta šo preterozijas būvju eolās akumulācijas veicināšanas efektivitāte un cita iespējamā ietekme novērojumu periodā.",0
666,Rīgas strūklakas kā pilsētvides elements un to apsaimniekošana,"Bakalaura darba nosaukums ir “Rīgas strūklakas kā pilsētvides elements un to apsaimniekošana”.Darba mērķis ir novērtēt Rīgas strūklakas no vides kvalitātes viedokļa, kā arī izvērtēt strūklaku apsaimniekošanas problēmas un sniegt rekomendācijas iespējamajiem risinājumiem.Mērķa sasniegšanai 2013. un 2014. gada vasarās tika apsekotas septiņas Rīgas darbojošās strūklakas, veikta strūklakas apmeklējošo cilvēku uzskaite un fotodokumentācija.  Balstoties uz Toronto reģionālās Dabas aizsardzības pārvaldes izstrādāto metodi, noteikta strūklaku ūdens estētiskā kvalitāte. 2014. gada vasarā novērtēta strūklaku ūdens fizikāli – ķīmiskā kvalitāte.Pašreizējie rezultāti liecina, ka cilvēku visvairāk apmeklētās Rīgas strūklakas ir Ziedoņdārzā un pie Kongresu nama, un šīm strūklakām ir salīdzinoši sliktākā estētiskā vides kvalitāte (strūklaku ūdens ir duļķains un tajā sastopami atkritumi). Strūklaku ūdens fizikāli – ķīmiskā kvalitāte liecina par iespējamu infekciju izraisītāju klātbūtni. Ūdenī nav sastopams hlors, pH ir paaugstināts un ūdens temperatūra ir lielāka par 20 oC, kas rada labvēlīgu vidi mikroorganismu attīstībai. Šobrīd Rīgas strūklaku apsaimniekošana nav pietiekama, lai nodrošinātu strūklaku ūdens atbilstību kvalitatīvai videi.",0
667,Māla fizikālās un ķīmiskās īpašības un perspektīvas izmantošanas iespējas vides atveseļošanā Latvijā,"Māli ir Zemes garozā izplatītākie nogulumieži, kas tos padara par iespējami lētu un plaši pieejamu izejvielu izmantošanai dažādās tautsaimniecības nozarēs. Tā kā tiem piemīt labas sorbcijas un jonu apmaiņas īpašības, tos var pielietot kā materiālu vides atveseļošanas tehnoloģijās. Darbā, izmantojot modernas analītiskās metodes, ir pētīti Latvijā retāk sastopamo juras un triasa sistēmu māli dabiskā un modificētā ar hidroksilapatītu un dzelzs hidroksīdu veidā, lai izzinātu perspektīvas to izmantošanai sorbentu ražošanā. Tika noteikts fizikāli ķīmisko īpašību komplekss, un veikti arsēna savienojumu un metilēnzilā sorbcijas testi. Pētītie Latvijas māli, kas modificēti ar dzelzs hidroksīdu, uzrāda labākas katjonu apmaiņas kapacitātes, īpatnējās virsmas rādītājus, kā arī augstāku krāsvielas un arsēna sorbcijas kapacitāti, tādējādi pierādot iegūto sorbentu izmantošanas efektivitāti.",0
668,Makrofītu sugu sastāva un sastopamības mainība dabiskos un regulētos upju posmos: Aģes upes piemērs,"Bakalaura darba mērķis ir noskaidrot makrofītu sugu sastāva un sastopamības mainību dabiskos un regulētos Aģes upes posmos. Darbā veikti upes veģetācijas pētījumi 10 Aģes posmos, no kuriem 5 posmi ir regulēti, bet 5 dabiski; novērtēta upes posmu ekoloģiskā kvalitāte, izmantojot trofijas un sugu daudzveidības indeksus, kā arī noteikti makrofītu augšanu ietekmējošie vides faktori.Iegūtie rezultāti parāda, ka Aģes regulētajos posmos ūdens ekoloģiskā kvalitāte un makrofītu sugu daudzveidība ir zemāka salīdzinājumā ar upes dabiskajiem posmiem.",0
669,Pilsētvides ietekme uz Jāņupītes hidroķīmisko kvalitāti,"Bakalaura darbs ir veltīts urbānās vides ietekmei uz ūdenstecēm. Darba tēma ir“Pilsētvides ietekme uz Jāņupītes hidroķīmisko kvalitāti”. Darbā aplūkota zemes lietojumuveida, apbūves - ietekme gan uz Jāņupītes kvalitāti, gan ūdens sastāvu, kas caur to nokļūstDaugavā. Tā kā upe atrodas Krāslavas centrā, tai ir būtiska ietekme uz pilsētas ainavu.Darba mērķis ir noteikt urbānās vides ietekmi uz Jāņupītes ķīmisko sastāvu. Bakalauradarbā ir sniegts upes un tai blakus esošās teritorijas apraksts, literatūras apskats par pilsētuietekmi uz upju ekosistēmām un vispārējiem kvalitātes rādītājiem, kas noteikti ūdenstecēm,par tēmu veikto pētījumu apskats.",0
670,Plānošanas risinājumi bioloģiski daudzveidīgā teritorijā Lielupes palieņu pļavās,"Pasaulē un Latvijā novērojamā straujā pilsētu teritoriju attīstība ietekmē to tuvumā esošās dabas teritorijas, it sevišķi lielu spiedienu radot uz īpaši aizsargājamām dabas teritorijām. Tādēļ viens no pēdējā laika plānošanas izaicinājumiem ir nodrošināt bioloģiskās daudzveidības aizsardzību un īpaši aizsargājamo dabas teritoriju attīstību urbānajās teritorijās. Par pētījuma teritoriju izvēlēta Jelgavas pilsētā esošā dabas lieguma ""Lielupes palieņu pļavas"" teritorija, kuras attīstības perspektīvās izpaužas pretrunas starp Jelgavas pilsētas teritorijas plānojumā paredzētajiem attīstības virzieniem un dabas lieguma dabas aizsardzības plāna prasībām.Maģistra darba mērķis ir izstrādāt šīs teritorijas attīstības modeli, kas nodrošinātu tās ilgtspējīgu attīstību, veicinot arī Jelgavas pilsētas kopējo attīstību.Maģistra darba ietvaros veikts teritorijas esošās telpiskās plānošanas situācijas izvērtējums. Balstoties uz pasaules piemēriem, dabas lieguma ""Lielupes palieņu pļavas"" teritorijas visaptverošas analīzes rezultātiem, ieinteresēto pušu un ekspertu viedokļiem, izstrādāti priekšlikumus dabas lieguma ""Lielupes palieņu pļavas"" teritorijas attīstībai. Atslēgas vārdi: īpaši aizsargājamās dabas teritorijas, Natura2000, bioloģiskā daudzveidība, rekreācijas telpas, dabas izziņa, telpiskā plānošana.",0
671,Vides riski Daugavgrīvas dabas liegumā,"Bakalaura darbā „Vides riski Daugavgrīvas daba liegumā” ir pētīti pašreizējie un potenciālie vides riski Daugavgrīvas dabas liegumā. Vislielākā uzmanība tiek veltīta dabas lieguma piekrastē notiekošo krasta procesu raksturam, to ietekme uz dabas liegumu. Pētījuma ietvaros tiek analizētas krasta līnijas izmaiņas Daugavgrīvas salā izmantojot kartogrāfisko materiālu un jūras krasta ģeoloģisko procesu monitoringa datus. Pētījuma rezultātā tiek veikti secinājumi par dabas lieguma teritorijas iespējamo attīstību nākotnē un par to, kā to ietekmēs lieguma teritorijas apkaimē notiekošie dabiskie un antropogēnie procesi.",0
672,Pinku ezera ģeoloģiskā attīstība,"Stivriņš N. „Pinku ezera ģeoloģiskā attīstība”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte, 2008.Darbs ietver: 61 lappuses, 3 nodaļas, anotāciju latviešu un angļu valodā, izmantotās literatūras sarakstu, 19 attēlus un 2 tabulu un 9 pielikumi.Bakalaura darba izpildes gaitā apgūtas: lauka pētījumu metodes - ģeoloģiskā urbšana, paraugu ievākšana un to dokumentēšana, nogulumu vizuālā novērtēšana, oļu garenass linearitātes mērījumu metode, krastu nogāžu slīpumu mērījumi, izmantojot ģeoloģisko kompasu (busoli), kā arī laboratorijas darbu un datu apstrādes metodes – oļu garenass linearitātes apstrāde ar programmu StereoNet, ArcMap programma, ar kuru veidotas reljefa un nogāžu slīpuma kartes, sporu un putekšņu analīze un tās datu apstrāde ar datorprogrammām TILIA un TGView. Darba rezultātā konstatēts, ka Pinku ezers ir izveidojies subglaciālā iegultnē, kura orientēta ziemeļrietumu-dienvidaustrumu virzienā, un kurai raksturīgi dažādi un dažādas intensitātes mūsdienu ģeoloģiskie procesi: dienvidaustrumu galā notiek ezera aizaugšana, bet dienvidrietumu krasts ir ar stāvām nogāzēm, kur novērojami noslīdeņi un krasta erozija.Atslēgas vārdi: Pinku ezers, subglaciāls, sporu un putekšņu analīze, nogāžu slīpumi.",0
673,Mēmeles ielejas attīstība ledus laikmeta beigu posmā,"Maģistra darba pētījuma mērķis rekonstruēt Mēmeles ielejas attīstība ledus laikmeta beigu posmā, regresējot Zemgales baseinam. Pētījums veikts Viduslatvijas zemienes dienvidu daļā, Zemgales līdzenuma austrumu daļā un Upmales paugurlīdzenumā, Mēmeles upes ielejā. Pētījuma gaitā autors iepazinies ar darbam nepieciešamo literatūru, dažādu fondu materiāliem un kartogrāfisko materiālu mērogā 1: 10 000, 1: 25 000, 1: 50 000. Upes ielejā veikta reljefa formu, terašu un deltu veidojumu ģeogrāfisko koordināšu un absolūto augstumu, mērīšana, karjeros atsegumu tīrīšanu, slāņu saguluma elementu mērīšanu, izdalot fācijas pēc veidošanās apstākļiem. Nogulumu mērījumi veikti divos karjeros (pie Teivēniem) Mēmeles upes labajā un trijos karjeros (pie Cīruļiem, Danes un Brunavas) kreisajā krastā.Interpretācijas par Mēmeles ielejas attīstību ledus laikmeta beigu posmā veiktas balstoties uz agrāko pētījumu rezultātiem, kā arī darba autora maģistra darba izstrādes laikā iegūtajiem datiem. Veiktais pētījums norāda, ka Mēmeles ielejas terasu spektrs neatbilst baseina attīstības ritmiem, deltu pētījumi liecina, ka erozijas bāzes pazemināšanās notika salīdzinoši bieži ar nelielu amplitūdu, lielākoties 2-3m robežās, īpaši baseina  attīstības beigu posmā.Darbu veido ievads, 5 nodaļas, secinājumi un literatūras saraksts ar 74 nosaukumiem, kurā izdalīta publicētā, nepublicētā literatūra un interneta resursi. Darbu papildina 53 attēli.Atslēgas vārdi: Mēmeles upes ieleja, glaciofluviālie nogulumi, Zemgales sprostezers, glaciofluviālās deltas.",0
674,Vasenieku purva ģeoloģiskā attīstība,"Jansone A. Vasenieku purva ģeoloģiskā attīstība. Bakalaura darbs. Latvijas Universitātes Ģeogrāfijas un Zemes zinātņu fakultāte, Ģeoloģijas nodaļa, 2007. – 50.lppDarbs ietver četras nodaļas, kurās raksturots Vasenieku purvs, tā veidošanās un attīstība. Darba pirmajā nodaļā apskatīti purvu veidošanās un to ietekmējošie faktori. Otrajā nodaļā dots Vasenieku purva vispārīgs raksturojums, trešajā – aprakstītas lauka darbos un laboratorijas pētījumos izmantotās metodes. Ceturtajā nodaļā atspoguļoti un analizēti pētījumos iegūtie rezultāti.Darbā iekļautas 50 lapas, 14 attēli, 3 tabulas, 1 pielikumi un 36 literatūras avoti.",0
675,Kultūrvēsturiski nozīmīgu vietu telpiskā  plānošana: Dundagas ciema piemērs,"Kultūras un dabas mantojuma pilnvērtīgai apsaimniekošanai, līdz ar ko arī vērtību saglabāšanai, nepieciešama pastāvīga pilnveide, mācoties no kļūdām, un esot gataviem pārmaiņām, ko nes vispārējas tendences, bet vēl jo vairāk nepārvarama vara. Maģistra darba pamatideja ir veicināt kultūrvēsturiskajās vērtībās balstītu vietu telpisko plānošanu, tādējādi cenšoties kultūras mantojuma tematu arī praksē vairāk saistīt ar teritoriju attīstības plānošanu. Pašreizējā nosacījumu ietvara un teorētisko iestrādņu kontekstā, izstrādāta pieeja, pēc kuras veikts kultūrvēsturiski nozīmīgas vietas kultūrvides vērtējums, tā nosakot Dundagas ciema kultūrvēsturisko centru un izstrādājot priekšlikumus tā telpiskajai plānošanai.Atslēgvārdi: kultūras mantojums, kultūrvides vērtēšana, telpiskā plānošana",0
676,Āra bērza Betula pendula fenoloģisko fāžu raksturojums pilsētvides faktoru ietekmē Smiltenes piemērā,"Vinogradova, I. „Āra bērza Betula pendula fenoloģisko fāžu raksturojums pilsētvides faktoru ietekmē Smiltenes piemērs. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte, 2014.Maģistra darbā sasniegts mērķis izvērtēt pilsētvides faktoru, galvenokārt zemes seguma un lietojuma veida ietekmi uz āra bērza Betula pendula fenoloģisko fāžu attīstību Smiltenes pilsētā. Lauka pētījumi veikti 2012., 2013. un 2014.gadā veicot fotofiksāciju āra bērzam Betula pendula 22 pilsētas vietās, lai novērotu lapu plaukšanas attīstību. Tika izdalītas piecas zonas pēc zemes seguma un izmantošanas veida – jauktas darījumu, sabiedrisko objektu un dzīvojamās apbūves zona, savrupmāju dzīvojamā apbūves zona, parku mežu zona, maz stāvu dzīvojamās apbūves zona un daudzstāvu dzīvojamās apbūves zona. Āra bērza lapu plaukšanas atšķirības tika analizētas izdalīto zonu robežās.Pētījumā secināts, ka kopīgas tendences fenoloģiskajai fāzei iestāties vienā laikā ir atkar",0
677,Kopējā slāpekļa un kopējā fosfora difūzā un punktveida piesārņojuma izvērtējums Latvijā no 2006. - 2010. gadam,"Latvijas lielākie upju baseini – Daugava, Salaca, Gauja, Lielupe, Venta, Irbe, Saka un Bārta, ik gadus ienes lielu daudzumu biogēno elementu Baltijas jūrā, tāpēc darba mērķis bija izvērtēt Nkop un Pkop difūzā un punktveida piesārņojuma avotu slodžu sadalījumu un to ietekmējošos faktorus Latvijas upju baseinos no 2006. – 2010. gadam. Punktveida un difūzais piesārņojums aprēķināts pēc HELCOM izstrādātajām PLC – 5 vadlīnijām, par pamatu ņemot Nkop un Pkop koncentrācijas. Rezultāti parāda, ka biogēno elementu galvenais piesārņojuma avots ir antropogēnais difūzais piesārņojums (86,5 - 90,6 %), kas saistāms ar zemes seguma sadalījumu upju baseinos, bet meža difūzais un punktveida piesārņojums veido nelielu daļu no kopējās upju slodzes.Atslēgas vārdi: kopējais slāpeklis, kopējais fosfors, difūzais piesārņojums, punktveida piesārņojums, Latvija.",0
678,Skaņu ainavas - pilsētvides akustiskās kvalitātes uzlabošanas iespējas,"Maģistra darba Skaņu ainavas  – pilsētvides akustiskās kvalitātes uzlabošanas iespējas mērķis ir noskaidrot ārtelpas akustiskās vides kvalitātes nozīmi cilvēkam, izvērtēt mūsdienu pilsētas akustiskās dimensijas plānošanas, novērtēšanas un pārvaldības optimizēšanas iespējas. Darbā akustiskā vide tiek skarta kā viens no pilsētvides kvalitātes svarīgajiem aspektiem, tiek analizēta cilvēka skaņas uztveres specifika un no tās izrietošas prasības pēc ārtelpas akustisko vidi. Pētījumā tiek izvērtēta tradicionālā trokšņu kontroles pieeja un starpdisciplinārā holistiskā akustiskas vides novērtēšanas, pārvaldības un plānošanas skaņu ainavu pieeja, kuras pielietošana tiek nodemonstrēta izpētes teritorijas piemērā. Maģistra darbā tiek izanalizēta Latvijas un Rīgas normatīvie akti ārtelpas akustiskās vides kontekstā, kā arī tiek sniegti priekšlikumi normatīvās bāzes optimizācijai un skaņu ainavu pieejas praktiskai pielietošanai. Atslēgas vārdi: skaņu ainava, publiskā ārtelpa, akustiskais komforts, pilsētvides plānošana.",0
679,"Izraēlas un Palestīnas konflikts, tā ģeopolitiskie cēloņi un sekas","Maģistra darbā Palestīnas un Izraēlas konflikts un ar to saistītie jautājumi politiskajā ģeogrāfijā ir pētīti un analizēti laika posmā kopš tā sākuma 1947. gadā līdz mūsdienām, 2007. gadam. Pirms tam dots īss ieskats teritorijas ģeogrāfijā. Galvenie notikumi aprakstīti hronoloģiskā secībā, ebreju izceļošana uz Izraēlu, nesaskaņas starp ebrejiem un palestīniešiem, arī attiecības valstu un teritoriju starpā, kas veidojušās pēc Izraēlas dibināšanas. Aprakstīta un analizēta četru karu izcelšanās starp Izraēlu un tās arābu kaimiņvalstīm, miera procesa gaita un citi būtiski notikumi. Lai veidotu Tuvo Austrumu konflikta saistību ar Latviju, izmantoti dažādi avoti, to skaitā periodiskie preses izdevumi, dažādu autoru grāmatas par politisko konfliktu risināšanu un Tuvo Austrumu politiskajiem, sociālajiem un ekonomiskajiem procesiem, kā arī interneta resursi.      Tuvo Austrumu konflikts jeb Palestīnas un Izraēlas konflikts, kā aplūkojamā tēma, ir izraudzīts, jo praktiski visu laiku, kopš tā aktīvas sākšanās 1948. gadā līdz pat 21. gadsimta sākumam tas visu laiku ir aktuāls, un gandrīz katru dienu, īpaši konflikta saasināšanās laikā, tiek pieminēts presē un citos plašsaziņas līdzekļos. Turklāt, atšķirībā no citiem, šis konflikts ir daudz sarežģītāks jo Tuvie Austrumi ir dažādu kultūru, reliģiju, kā arī politisko un ekonomisko interešu krustpunkts, un to par tādu veido bagātīgās naftas atradnes un izdevīgie ģeogrāfiskie apstākļi, īpaši Suecas kanāls.      Maģistra darbā pētītā ģeogrāfiskā telpa ir Palestīna, Izraēla un apkārtējās Tuvo Austrumu valstis, pētītais laika periods ir no 19. gadsimta beigām līdz 21. gadsimta sākumam. Darba sākumā veikts ieskats Tuvo Austrumu reģiona politiski ģeogrāfiskajās īpašībās un izvērtēta Tuvo Austrumu konflikta loma politiskajā ģeogrāfijā, kā arī politisko konfliktu risināšana.",0
680,Street view tehnoloģijas izmantošanas iespējas cilvēka ģeogrāfijas pētījumos,"Pētījuma objekts ir Street View tehnoloģija, pētījuma mērķis ir noskaidrot šīs tehnoloģijas izmantošanas iespējas cilvēka ģeogrāfijas pētījumos. Šī mērķa sasniegšanai darba gaitā tiek apkopota informācija par 28 brīvpieejas Street View rīkiem 63 pasaules valstīs, tiek apsekotas un kartētas 11 Rīgas apkaimes, noskaidrojot vienīgā Latvijā pieejamā Street View rīka pārklājuma ciešu korelāciju ar apkaimju iedzīvotāju blīvumu. Tāpat arī tika anketēti studenti, kas apguvuši Google Street View rīku, veicot pētījumu par komercobjektu izvietojuma likumsakarībām gar autoceļiem un rezultātā tiek noskaidrots, ka visi aptaujātie uzskata Street View tehnoloģiju par pielietojamu cilvēka ģeogrāfijas pētījumos.Atslēgas vārdi: brīvpieejas, ielas attēls, tālizpēte.",0
681,Mikroartropodas faunas izmaiņas pēc meža izciršanas priežu mežā pie Mazsalacas,"Maģistra darba ietvaros ir apskatīti un analizēti dati par mikroartropodu faunas izmaiņām pēc meža izciršanas laika periodā no 2007. - 2012. gadam priežu lānā pie Mazsalacas. Pētījums tika veikts Mazsalacas monitoringa ietvaros vidēja vecuma mežaudzes parauglaukumā. Kopumā tika ievākti 100 augsnes paraugi, kuri pēc tam LU Bioloģijas institūtā tika ekstrahēti ar augsnes mezofaunas ekstrakcijas iekārtas palīdzību. Darbā apskatīta mikroartropodu bioloģija un ekoloģija, kā arī to ievākšanas un pētīšanas metodika. Iegūtajiem datiem veikta matemātiskā apstrāde un analīze ar MS Excel. Darbs sastāv no teorētiskās un praktiskās daļas aprakstiem. Darbā ir 22 attēli.Atslēgas vārdi: priežu meži, mikroartropodi, augsnes īpašības, kailcirte.",0
682,Trokšņa piesārņojuma izplatības novērtējums Vērmaņdārzā un Esplanādē,"Darba ietvaros veikts trokšņa izplatības novērtējums Rīgā, kā pilotteritorijas izvēlētas populāras atpūtas vietas pilsētas centrā - Vērmaņdārzs un Esplanāde. Trokšņa piesārņojuma mērījumi iegūti ar tiešās novērtēšanas metodi, izmantojot kalibrētas iekārtas PCE-322A un PCE-EM882. Mērījumi veikti dažādos diennakts periodos un sezonās (kopā 9 mērījumu kampaņās) laika periodā no 22.11.2013 līdz 15.04.2014. Iegūtie rezultāti liecina par normatīviem neatbilstošu trokšņa piesārņojumu pilsētas centra atpūtas teritorijās, kas nozīmē, ka šīs teritorijas nepilda savus funkcionālos pienākumus.",0
683,Purvu taku raksturojums un to nozīme Latvijā,"Bakalaura darba tēma ir ""Purvu taku raksturojums un to nozīme Latvijā"", kura ietvaros tiek apkopota informācija par Latvijā sastopamajā purva takām. Darba gaitā tika izvēlētas 7 purva takas, kuras tika apsekotas un detalizētāk analizētas. Pētījuma mērķis ir noskaidrot Latvijas purvu taku raksturu un novērtēt to nozīmi sabiedrības izglītošanā. Bakalaura darba ietvaros veikto pētījumu rezultāti ļauj iegūt padziļinātu priekšstatu par Latvijas purvu taku raksturu un novērtēt to nozīmi sabiedrības izglītošanā.Atslēgas vārdi: augstā tipa purvi, mikroreljefs, sfagni, laipa, skatu tornis, izziņas taka",0
684,Zemes izmantošanas izmaiņas un to ietekmējošie faktori Balgales pagastā no 20.gs. vidus līdz mūsdienām,"Maģistra darba „Zemes izmantošanas izmaiņas un to ietekmējošie faktori Balgales pagastā no 20.gs. vidus līdz mūsdienām” mērķis ir noskaidrot faktorus, kas ietekmē zemju izmantošanu Balgales pagastā attiecīgajā laika periodā. Pirmajā nodaļā ietilpst literatūras apkopojums un analīze par zemes lietojumu un tā iedalījumu, zemes lietojuma struktūras veidošanos un zemes lietojuma ietekmējošiem faktoriem Austrumeiropā, Centrāleiropā, Baltijā un Latvijā.Otrajā nodaļā tiek aprakstītas metodes un izmantotie materiāli, ar kuriem tika izstrādāts maģistra darbs. Šajā nodaļā ir uzskaitīts galvenais mērķis un uzdevumi, kurus autors izmantoja pētnieciskās daļas izstrādē. Trešajā nodaļā ir apkopotas vispārīgās ziņas par Balgales pagastu, apkopota svarīgākā informācija, kas palīdzēja pētnieciskās daļas izstrādē. Iegūtas ziņas par iedzīvotāju statistiskajiem rādītājiem pagastā, rezultātā izveidotas jaunas diagrammas un noskaidrots, kā iedzīvotāju skaita izmaiņas ietekmē zemes apsaimniekošanu.Ceturt",0
685,Pazemes ūdeņu plūsmu analīze ūdensgūtnes Ogsils apkārtnē,"Bakalaura darbā pētītas pazemes ūdeņu plūsmas ūdensgūtnes Ogsils apkārtnē, izmantojot hidroģeoloģisko modelēšanu. Teritorijai raksturīgi sarežģīti hidroģeoloģiskie apstākļi, ko nosaka ielejveida iegrauzumi D2ar ūdens horizontā un pazemes ūdens ieguve no tā. Pētījums veikts divos etapos, sagatavojot konceptuālos modeļus dažādiem hidroģeoloģisko apstākļu shematizācijas variantiem, un tad atsevišķiem variantiem izstrādājot detalizētus matemātiskos modeļus.Konceptuālie modeļi sagatavoti datorprogrammā TopoDrive. Hidroģeoloģiskā modeļa izveidei izmantota python programmēšanas valoda un skripti, rezultāti vizualizēti datorprogrammās MeshEditor un HifiGeo.Secināts, ka pētāmajā teritorijā pazemes ūdens plūsmu ietekmējošie faktori ir zemes virsmas reljefs, gruntsūdens līmenis, ģeoloģisko slāņu neviendabība, ielejveida iegrauzumi, filtrācijas īpašības un infiltrācija.Atslēgvārdi: konceptuālā un matemātiskā modelēšana, 3D hidroģeoloģiskais modelis, TopoDrive, python, HiFiGeo.",0
686,Devona Salaspils svītas nogulumu fācijas Salaspils un Skaistkalnes apkārtnē,"ANOTĀCIJADarbā ir raksturoti Salaspils svītas nogulumu veidošanās apstākļi divos atšķirīgos areālos, pamatojoties uz nogulumu fāciju analīzes datiem Salaspils karjerā un Skaistkalnes atsegumā. Lielākā daļa ģipšaino nogulumu pētījumu Latvijā līdz šim ir bijuši galvenokārt saistībā ar derīgo izrakteņu ieguvi, bet ir nepilnīga ir informācija par to veidošanās apstākļiem. Darba gaitā autors sastādīja 2 ģeoloģiskos griezumus un veica tajos nodalīto fāciju analīzi. Darba rezultātā izdarīts secinājums, ka Salaspils laikposmā mijās lagūnu un vidējā plūdmaiņu līdzenuma apstākļi. Žūšanas plaisas, tīklveida tekstūras un halīta pseidomorfozes, iespējams, norāda arī uz epizodiskiem sebhas apstākļiem.Raksturvārdi: ģipsis, sedimentoloģija, lagūna, plūdmaiņu līdzenums, sebha.-",0
687,Zemes izmantošana Latvijas ziemeļaustrumu pierobežā – Valkas pagastā 20./21. gs. mijā,"Darba “Zemes izmantošana Latvijas ziemeļaustrumu pierobežā – Valkas pagastā 20./21. gs. mijā” mērķis ir noskaidrot, kā ir mainījusies zemes izmantošanas struktūra Valkas pagastā pētāmajā periodā un noskaidrot, kādi faktori to ir ietekmējuši.Bakalaura darba teorētiskās daļas izstrādē ir apkopota informācija par zemes izmantošanas izmaiņām Latvijā un citur Austrumeiropā, kā arī noskaidrots, jēdzienu zemes lietojums, zemes lietojuma veidi un zemes izmantošanas struktūra būtība. Bakalaura darba praktiskajā daļā, veidojot un analizējot kartogrāfisko materiālu, ir izpētītas zemes lietojuma veidu telpiskās izmaiņas starp diviem laika periodiem Valkas pagastā, kā arī veicot Valkas pagasta viensētu iedzīvotāju aptauju noskaidroti galvenie faktori, kas nosaka zemes izmantošanu Valkas pagastā.Atslēgas vārdi: zemes izmantošana, zemes lietojuma veidi, zemes izmantošanu ietekmējošie faktori, Valkas pagasts.",0
688,Rīgas brīvostas ogļu terminālu ietekme uz gaisa kvalitāti,"Pētījumā aplūkota Rīgas brīvostas darbības radītā ogļu putekļu izplatība un tās kopējā ietekme uz pilsētas gaisa kvalitāti. Pētījumā izmantoti Rīgas pilsētas un Rīgas brīvostas pārvaldes teritorijā esošo gaisa kvalitātes monitoringa staciju dati, kā arī laboratorijā pētīti ogļu terminālu tuvumā ievākti sniega paraugi. Izmantojot gāzu hromatogrāfu ar masspektrometrisko detektoru (GH – MS), pētījumā tika konstatēta akmeņogļu putekļu esamība sniega paraugos, kurus identificēja savstarpēji salīdzinot policiklisko aromātisko ogļūdeņražu (PAO) sastāvu sniega paraugos un akmeņoglēs brīvostas teritorijas krautuvēs. Pētījuma rezultāti parādīja, ka Rīgas brīvostā pārkrautais ogļu daudzums neietekmē piesārņojuma līmeni pilsētā. Izmantojot GH – MS un ,,pirkstu nospiedumu’’  metodi, ir iespējams identificēts akmeņogļu putekļus sniega segā. Atslēgas vārdi: gaisa kvalitāte, akmeņogles, PAO, cietās daļiņas, GH – MS, sniega sega.",0
689,Saukas ezera ekoloģiskā kvalitāte,"Bakalaura darba nosaukums ir „Saukas ezera ekoloģiskā kvalitāte”. Darba mērķis bija izpētīt, raksturot un analizēt Saukas ezera ekoloģisko stāvokli. Teorētiskajā daļā tika analizēts dabas ūdeņu sastāvs un to ietekmējošie faktori, piesārņojuma avoti un veidi ūdeņos, eitrofikācijas process, ezeru tipoloģija, Saukas ezers un tā sateces baseins, izmantojot dažādus literatūras avotus par šīm tēmām. Rezultātu daļā tika analizēts Saukas ezerā novadīto notekūdeņu un to piesārņojošo vielu daudzums, hidroķīmiskie parametri, ezera ekoloģiskais stāvoklis, kā arī trofijas stāvoklis un to ierobežojošie faktori. Bakalaura darba izstrādes laikā tika noteikti Saukas ezera ķīmiskie parametri, Karlsona trofiskā statusa indekss, kā arī apkopoti un analizēti Latvijas Vides ģeoloģijas un meteoroloģijas centra dati par Saukas ezera ūdeņu ķīmisko stāvokli no 2004. – 2013. gadam.Atslēgas vārdi: Saukas ezers, trofiskā stāvokļa indekss, eitrofikācija, ekoloģiskā kvalitāte.",0
690,Putnu izplatība atkarībā no zemes lietojuma veidu struktūras Limbažu Lielezera un Dūņezera apkārtnē,"Bakalaura darba mērķis ir noskaidrot putnu sugu izplatību atkarībā no biotopu daudzveidības un zemes lietojuma veidu struktūras. Darbā analizētas biotopu un zemes lietojuma veidu telpiskās struktūras likumsakarības, lai noskaidrotu putnu sugu ekoloģisko grupu izplatību un sastopamību pētījuma teritorijā. Apstiprinājies pieņēmums, ka lielāka putnu sugu daudzveidība sastopama vietās ar lielāku biotopu un zemes lietojuma daudzveidību. Datu matricu matemātiskā apstrāde un analīze veikta, izmantojot detrendēto korespondentanalīzi, divvirzienu indikatorsugu analīzi un Sjerensena līdzības koeficientu programmā PC-ORD un Microsoft Office Excel 2003. Kartogrāfiskā materiāla sagatavošanā un zemes lietojuma veidu platību aprēķiniem izmantota ĢIS programma ArcGIS 10.Atslēgas vārdi: putnu izplatība, zemes lietojuma veidu struktūra, Sorensen (Bray-Curtis).",0
691,Lorupes ūdenskrātuvju ūdens kvalitāte un atbilstība peldvietas izveidei,"Bakalaura darba tēma ir „Lorupes ūdenskrātuvju ūdens kvalitāte un atbilstība peldvietas izveidei”.Pētījuma mērķis ir apsekot 4 ūdenskrātuves (Matiņu ezers, Roķēnu ūdenskrātuve, Ancīšu dīķi), kuras ir mākslīgi uzpludinātas uz Lorupes, noteikt to ūdens kvalitāti, kā arī noskaidrot to atbilstību peldvietas izveidei. Pētījuma realizācijai plānots veikt literatūras apskatu, izmantot tādas ūdens kvalitātes noteikšanas metodes kā vizuālā novērtēšana, upes sateces baseina zemes lietojuma veida kartes izveidošana un analīzei, ūdens fizikālķīmiskās analīzes laboratorijā, kā arī veikt rezultātu novērtēšanu, balstoties uz literatūras datiem un pētījumā izmantotajām metodēm.Atslēgas vārdi: ūdenskrātuve, peldvieta, estētiskais novērtējums, ūdens kvalitāte.",0
692,Elejas svītas mālainie nogulumi un to veidošanās apstākļi,"Līdzšinējie Elejas svītas mālaino nogulumu pētījumi ir nepietiekami un raisa diskusiju par augšējā devona Franas un Famenas stāva robežu starp Amulas svītu un to pārsedzošo Elejas svītu. Bakalaura darba mērķis ir sniegt Elejas svītas mālaino nogulumu raksturojumu Kalnamuižas griezumā, precizēt to veidošanās apstākļus un salīdzināt tos ar pagulošo svītu  mālainiem iežiem.Dominējošie mālu minerāli pētītajos māliežos ir illīts un illīts-smektīts, hlorīta saturs ir zemāks (",0
693,Fosfātjonu sorbcija izmantojot ar dzelzs savienojumiem modificētu kūdru,"Bakalaura darba izstrādes gaitā ar dzelzs savienojumiem modificētas 5 dažādu purvu kūdras un 1 kūdras blakusprodukts, kā arī pētītas to izmantošanas iespējas notekūdeņu attīrīšanā no fosfātjoniem. Eksperimentos iegūtie rezultāti liecina, ka modificēta kūdra ir efektīvs sorbents, lai saistītu notekūdeņos esošos fosfātjonus. Darba gaitā secināts, ka modificētas Gāgu purva kūdras fosfātjonu sorbcijas efektivitāte notekūdeņos ir tik pat augsta, cik attīrīšanas iekārtās pašlaik izmantoto bioloģisko metožu efektivitāte.Atslēgas vārdi: modificēta kūdra, notekūdeņu attīrīšana, fosfātjoni, biosorbenti",0
694,Holocēna nogulumi Užavas ielejā pie Sises un to paleokarpoloģiskais raksturojums,"Bakalaura darbā interpretēti holocēna peleovides apstākļi nogulumu veidošanās laikā Užavas upes ielejā pēc paleokarpoloģiskajiem, karsēšanas zudumuanalīzes, AMS 14C datējumu rezultātiem. Pētījums tika veikts Ventspils novadā, Zīru pagastā Užavas upes ielejs nogulumos pie Sises. Pētījumā tiek sniegts teritorijas ģeoloģiskās uzbūves un izmantoto metožu apraksts, iegūto rezultātu interpretācija, diskusija un secinājumi. Iegūtie rezultāti norāda uz diviem dažādiem nogulumu veidošanās etapiem Baltijas jūras iepriekšējo stadiju ūdens līmeņa izmaiņu ietekmē Užavas upes ielejā pie Sises. Bakalaura darbs ietver 66 lpp, ievadu, 4 nodaļas, secinājumus, literatūras sarakstu, 22 attēlus, 3tabulas.Atslēgas vārdi: Užavas upe, holocēns, paleokarpoloģiskā analīze, AMS 14C datēšanas metode.",0
695,Latgales latviešu tradicionālā dzīvesveida noturība emigrācijā: Krievijas Federācijas Krasnojarskas novada Ačinskas apkārtnes piemērs,"Maģistra darbs „Latgales latviešu tradicionālā dzīvesveida noturība emigrācijā: Krievijas Federācijas Krasnojarskas novada Ačinskas apkārtnes piemērs” ir pētījums par latgaliešu diasporu veidošanos Sibīrijā, raksturīgākajām iezīmēm un faktoriem, kas noteikuši to saglabāšanos no paaudzes paaudzē svešā vidē.19. gs. beigās un 20. gs. sākumā no Latgales uz Sibīriju izceļoja vairāki tūkstoši zemnieku ar mērķi iegūt zemi, izveidojot daudzas apdzīvotās vietas. Laika gaitā latgalieši bijuši pakļauti dažādiem politiskajiem un sociālajiem procesiem, tomēr mūsdienās Sibīrijā joprojām ir ciemi, kuros dzīvojošie izceļotāju pēcnācēji apzinās sevi kā latgaliešus. Darbā apkopotas latgaliešu apdzīvoto vietu biogrāfijas, analizēti faktori, kas noteikuši latgaliskā saglabāšanos.Atslēgas vārdi: dzīvesveida noturība, migrācija, latgaliešu diaspora Sibīrijā.",0
696,Atmosfēras cirkulācijas veidu ietekme uz klimata mainību Latvijā,"Darbā tiek pētītas atmosfēras cirkulācijas (Ziemeļatlantijas oscilācijas, Austrumatlantijas atmosfēras cirkulācijas, Austrumatlantijas/Rietumkrievijas atmosfēras cirkulācijas, Skandināvijas atmosfēras cirkulācijas, Polārā/Eirāzijas atmosfēras cirkulācijas un Āzijas vasaras atmosfēras cirkulācijas) mainība laika posmam no 1950. gada līdz 2005. gadam un šo cirkulāciju indeksu sakarības ar 22 novērojumu staciju gaisa temperatūras un atmosfēras nokrišņu rādītājiem Latvijā. Kā arī tiek pētītas gaisa temperatūras un nokrišņu mainība laika posmā no 1950. gada līdz 2005. gadam. Šis pētījums ir svarīgs, jo mainoties klimatam mainās arī atmosfēras cirkulācijas izpausme, kas lielā mērā ietekmē gaisa temperatūras, nokrišņu un citus klimatiskos rādītājus pasaulē un arī Latvijā. Darbs sastāv no 47 lapaspusēm un tajā iekļautas trīs nodaļas ar desmit apakšnodaļām. Darbu papildina ilustratīvie materiāli un tabulas, kas ir iekļauti bakalaura darba pamatdaļā un pielikumā. Pētījumā tika konstatēts, ka Latvijas klimatiskos rādītājus galvenokārt ietekmē Ziemeļatlantijas, Austrumatlantijas, Skandināvijas, Polārais/Eirāzijas atmosfēras cirkulācijas veids un līdz ar to mainību mainās arī ilglaicīgo klimatisko rādītāju raksturs Latvijas teritorijā.  Lielākā ietekme uz Latvijas klimatiskajiem rādītājiem ir Ziemeļatlantijas un Skandināvijas cirkulācijas veidam. Pētījumos tika konstatēts, ka Ziemeļatlantijas oscilācija gaisa temperatūru Latvijas teritorijā galvenokārt ietekmē aukstajā periodā, Austrumatlantijas cirkulācijas veids siltajā periodā, bet Skandināvijas cirkulācijas veids rudens sezonā. Periodā no 1950. - 2005. gadam siltajā un aukstajā periodā ir būtiski palielinājusies gaisa temperatūra, ko var izskaidrot ar Ziemeļatlantijas oscilācijas dominanci pozitīvā fāzē, rietumu gaisa masu plūsmu palielināšanos un gaisa masu plūsmu samazināšanos, kas nāk no austrumiem. Savukārt atmosfēras nokrišņu sadalījumu Latvijas teritorijā siltajā periodā (vasaras sezonā) ietekmē Polārais/Eirāzijas cirkulācijas veids un vasarā nokrišņu sadalījumu ietekmē arī Skandināvijas atmosfēras cirkulācija. Tāpat tika konstatēts, ka nokrišņu daudzums būtiski palielinājies aukstajā periodā un, ka nokrišņu sadalījuma raksturs ziemas mēnešos Latvijā ir saistīts ar Ziemeļatlantijas cirkulācijas veidu. Atmosfēras nokrišņu sadalījumu Latvijā ietekmē ne tikai atmosfēras cirkulācijas veidi, bet to sadalījumu ietekmē arī lokāli faktori, kā piemēram, reljefs.Atslēgas vārdi: atmosfēras cirkulācijas indeksi, gaisa temperatūra, atmosfēras nokrišņi, klimats.",0
697,Meteoroloģisko rādītāju izvērtējums aviācijai militārā lidlauka „Lielvārde” piemērā,"Bakalaura darba pētījuma mērķis ir izvērtēt ietekmējošos meteoroloģiskos faktorus un to ietekmi uz lidojumu iespējamību un drošumu. Lai sasniegtu mērķi, tika izvirzīti šādi pētījuma uzdevumi: 1. Izvērtēt literatūras avotus par meteoroloģiskiem apstākļiem un to ietekmi uz aviāciju, kā arī par lidotāju telpiskās orientācijas ietekmējošajiem faktoriem2. Pēc novērojuma datiem, analizēt un izvērtēt konkrētu lidojuma gadījumu un meteoroloģisko apstākļu savstarpējo saistībuLai noskaidrotu aviāciju ietekmējošos meteoroloģiskos faktorus, šajā pētījumā veicu datu ieguvi no lidojumu drošības iestāžu ziņojumiem, izmantoju literatūras avotus, kas saistīti ar aviāciju un ar to saistītajām nozarēm, izpētīju un aprakstīju meteoroloģiskos novērojumus, parādības un ietekmi, kā arī veicu to faktoru izpēti, kuri ietekmē lidotāju telpiskās orientācijas spējas.Izanalizēju konkrētu lidojumu un meteoroloģisko faktoru mijiedarbību.",0
698,Apdzīvojuma pārmaiņas Engures novadā,"Apdzīvojuma pārmaiņas ir svarīgs iedzīvotāju pētījumu objekts. Iedzīvotāju skaita izmaiņas var labi sasaistīt ar cilvēku apmierinātības līmeni. Pārvietošanās intensitāte, regulāri apmeklējot citas pilsētas, tieši norāda uz iespēju trūkumu esošajā dzīvesvietā. Bakalaura darbā apskatītas apdzīvojuma pārmaiņas no 1970. gada līdz mūsdienām, kā arī šī brīža iedzīvotāju apmierinātības līmenis un mobilitāte Engures novada Engures un Lapmežciema pagastos.Bakalaura darba mērķis ir raksturot šī brīža iedzīvotāju apmierinātības līmeni un galvenās pārvietošanās plūsmas, ņemot vērā apdzīvojuma pārmaiņas.Rezultātos redzams, ka iedzīvotāju skaitam pētāmajās teritorijās ir tendence pakāpeniski pieaugt. Iedzīvotāju apmierinātības un mobilitātes līmenis ir augsts, un pārvietošanās virziens ir tieši atkarīgs no dzīvesvietas novadā. Atslēgas vārdi : apdzīvojums, iedzīvotāji, mobilitāte, pārmaiņas.",0
699,Iedzīvotāju ģeogrāfiskā mobilitāte Aknīstē,"Bakalaura darbā „Iedzīvotāju ģeogrāfiskā mobilitāte Aknīstē” tiek raksturota pilsētas iedzīvotāju mobilitāte Latvijas mērogā un starpvalstu migrācija. Darba mērķis ir izvērtēt iedzīvotāju ģeogrāfiskās mobilitātes iezīmes Aknīstē.  Darbu veido 4 nodaļas, secinājumi, izmantotā literatūra, kā arī pielikumi. Pirmajā nodaļā raksturota iedzīvotāju ģeogrāfiskā mobilitāte un aplūkoti migrācijas veidi. Otrajā nodaļā aprakstīts Aknīstes pilsētas novietojums, saimnieciskā struktūra, iedzīvotāju skaits un tā izmaiņas. Trešajā nodaļā apkopoti pētījumā izmantotie materiāli un metodes. Pēdējā nodaļā veikts Aknīstes pilsētas iedzīvotāju ģeogrāfiskās mobilitātes raksturojums – ikdienas mobilitāte, iekšzemes un starpvalstu migrācija un pārrobežu mobilitāte uz Lietuvu. Atslēgas vārdi: iedzīvotāju ģeogrāfiskā mobilitāte, migrācija, Aknīste",0
700,Alternatīvo izplatīšanas tīklu nozīme bioloģiskās lauksaimniecības produkcijas pieejamības veicināšanā Latvijā,"Bioloģisko metožu pielietošana pārtikas audzēšanā un pārstrādē tiek veicināta, lai samazinātu pārtikas ražošanas radīto iespaidu uz dabiskajām sistēmam un dotu iespēju cilvēkiem patērēt veselīgu un dabīgu pārtiku, tomēr bioloģiskās metodes nespēj konkurēt ar industrialās lauksaimniecības produkciju, kā rezultātā samazinās bioloģiskās pārtikas pieejamība iedzīvotājiem pilsētās. Šī bakalaura darba mērķis ir noskaidrot bioloģiskās produkcijas alternatīvo izplatīšanas tīklu veidošanās mehānismus Latvijā un novērtēt to ieguldījumu šādas pārtikas pieejamības veicināšanā. Darba gaitā secināts, ka alternatīvie izplatīšanas tīkli var veicināt vietējas bio-produkcijas pieejamību Rīgas pilsētā, tomēr šāds produktu pirkšanas veids prasa abpusēju uzticēšanos no iesaistītajām pusēm, kā arī pircēju spēju pielāgoties sistēmas specifiskajām īpašībām.Darba apjoms: 41 lpp; 33 literatūras avoti; 7 attēli, 1 tabula.",0
701,Aukstā kara bumbu patvertnes Rīgas pilsētainavā,"Bakalaura darbā „Aukstā kara bumbu patvertnes Rīgas pilsētainavā” ir veikts pētījums par bumbu patvertnēm Rīgā, kuras joprojām ir saglabājušās šī brīža ainavā un liecina par pagātnes sociālajiem procesiem. Pētījuma ietvaros tiek aplūkots vēsturiskais konteksts patvertņu izveidošanai, kā arī noskaidrota bumbu patvertņu esošā situācija šobrīd. Pētījumā tiek apskatītas bumbu patvertņu raksturīgās iezīmes, ģeogrāfiskā novietojuma likumsakarības, kā arī mūsdienu izmantošana. Patvertnes tiek aplūkotas no slepenības aspekta gan vēsturiskā, gan mūsdienu pilsētvides kontekstā.Pētījuma ietvaros tika veikta Rīgas bumbu patvertņu kartēšana. Apsekojot patvertnes, tika apstiprinātas to atrašanās vietas, kā arī noskaidrota to tipoloģija, stāvoklis un izmantošana. Pievērsta uzmanība bumbu patvertņu nozīmei mūsdienu pilsētvidē.Atslēgas vārdi: bumbu patvertnes, Aukstais karš, civilā aizsardzība, Rīgas pilsētvide, slepenās ainavas, bunkuri.",0
702,Aktīvās atpūtas un aktīvā tūrisma attīstība Cēsu pilsētā un tās apkārtnē,"Aktīvā atpūta ieņem arvien nozīmīgāku lomu mūsdienu cilvēku dzīvē. To izmanto gan veselīga dzīves vieda nodrošināšanai, relaksācijai, brīvā laika pavadīšanai un izklaidei. Līdz ar to, arvien biežāk par brīvdienu galamērķi tiek izraudzītas vietas ar aktīvās atpūtas iespējām, piemēram, kalnu reģionu valstis, jūras vai okeāna piekrastes teritorijas, vai vietas, kas jebkādā citā veidā piedāvā aktīvās atpūtas iespējas – ir atbilstoša infrastruktūra. Bakalaura darbā kā piemērs ir izvēlētas Cēsis un pilsētas apkārtne, jo šajā apgabalā tiek pārstāvētas dažādas aktīvās atpūtas iespējas. Darbā tiek apskatīta mūsdienu cilvēka nepieciešamība pēc aktīvās atpūtas, apzinātas aktīvās atpūtas iespējas Cēsu apkārtnē, kā arī izpētīts, kā aktīvas atpūtas iespējas Cēsu apkārtnē ir ietekmējušas šīs apkārtnes attīstību.Pētījuma atslēgvārdi: aktīvā atpūta, aktīvais tūrisms, Cēsis, Cēsu apkārtne, vietējā attīstība.",0
703,Augsnes faktoru ietekme uz dabiskās apmežošanās procesa telpiskajām izpausmēm Siguldas un Taurenes apkārtnē,"Pasaulē dominē zemes intensīvas izmantošanas teritoriju palielināšanās, kā arī ir novērojamas tendences, kas liecina arī par zemes ekstensīvas izmantošanas teritoriju palielināšanos, kas norisinās Latvijā un Eiropā. Pētījumos šo tendenču novērtēšanai kā indikators tiek izmantots dabiskās apmežošanās process. Tomēr relatīvi maz pētījumu ir saistībā ar augsnes faktora ietekmes novērtēšanu uz dabiskās apmežošanās procesa telpisko attīstību.Bakalaura darba mērķis ir noskaidrot augsnes faktoru ietekmi uz dabiskās apmežošanās procesa telpisko attīstību neapsaimniekotajās lauksaimniecībā izmantojamās zemēs.Bakalaura darbā ir apkopota literatūra par biotisko, abiotisko un antropogēno faktoru ietekmi uz dabiskās apmežošanās telpisko attīstību.Rezultāti parāda, ka dominējošo mozaīkveida dabiskās apmežošanās telpiskās izpausmes ietekmē augsnes faktori – reljefs un augsnes erozija, granulometriskais sastāvs, augsnes ķīmiskās īpašības.Atslēgas vārdi: reljefs, augsnes erozija, augsnes īpašīb",0
704,Lauku skolu attīstības iespējas: Rēzeknes novada piemērs,"Maģistra darba tēma ir „Lauku skolu attīstības iespējas: Rēzeknes novada piemērs”. Darba mērķis ir: Izpētīt Rēzeknes novada skolu tīkla attīstības iespējas un atspoguļot optimizācijas pozitīvās, negatīvās puses, ieguvumus un zaudējumus patreizējā demogrāfiskajā un ekonomiskajā situācijā. Darbā ir četras nodaļas. Pirmajā ir apskatīta literatūra par lauku attīstību un skolu tīkla plānošanu, otrā nodaļa iekļauj izmantot materiālu un metožu apskatu. Trešā nodaļā sastāv no Rēzeknes novada teritorijas un skolu tīkla raksturojuma, kā arī iedzīvotāju un amatpersonu viedokļa analīzes.  Pēdējā nodaļā ir apkopoti ieteikumi Rēzeknes novada skolu tīkla attīstībai nākotnē.Maģistra darbs ir latviešu valodā. Teksta daļa sastāv no 4 nodaļām, 10 apakšnodaļām un secinājumiem. Tajā ir iekļauti 44 attēli, 1 tabula un literatūras apskats. Kopā 99 lappuses. Pielikumos ir 4 kartes un 4 tabulas.",0
705,Dzīves kvalitātes aspekti un to novērtējums Kalnciema ielas apkārtnē,"Maģistra darbā „Dzīves kvalitātes aspekti un to vērtējums Kalnciema ielas apkārtnē” raksturota indivīda dzīves kvalitāte Kalnciema ielas apkārtnē. Dzīves kvalitāte kļuvusi par svarīgu pilsētu attīstības rādītāju visā pasaulē un ir svarīgs faktors iedzīvotāju dzīvesvietas izvēlē. Darbā apskatītas „dzīves kvalitātes” definīcijas, aplūkota zinātniskā literatūra par dzīves kvalitāti un dzīves kvalitāti raksturojošiem rādītājiem. Aplūkoti arī jau iepriekš veiktie dzīves kvalitātes pētījumi Latvijā un citās valstīs. Darbā dots Kalnciema ielas apkārtnes raksturojums un ieskats vēsturiskajā attīstībā. Izpētes teritorijas dzīves kvalitāte raksturota izmantojot datus, kas iegūti no strukturētām iedzīvotāju intervijām. Iedzīvotājiem tika uzdoti jautājumi par dzīvesvietas vērtējumu, mājokli, ikdienas pārvietošanos u.c.   Atslēgas vārdi: dzīves kvalitāte, iedzīvotāju vērtējums, Kalnciema iela.",0
706,Pierīgas apdzīvojuma dzīves vide: Ķekava kā piemērs,"Bakalaura darba tēma ir Pierīgas apdzīvojuma dzīves vide: Ķekava kā piemērs. Bakalaura darba ietvaros tiek pētīts Ķekavas pagasts, kas sniedz plašāku ieskatu pagasta iedzīvotāju vidū. Bakalaura darbam ir piecas nodaļas, kas palīdz izskaidrot darba tēmu. Pirmajā nodaļā analizēti galvenie jēdzieni un definīcijas.Otrajā nodaļā tiek apskatīta apdzīvojuma attīstība un struktūra Latvijā – piepilsētās (galvenokārt Rīgas apkārtnē), kā arī apdzīvojuma struktūra pēdējos 20 gados.Trešā nodaļa sniedz ieskatu par Ķekavas pagastu, tā vispārīgu raksturojumu.Ceturtā nodaļa atspoguļo izmantotās metodes un galvenos datu avotus.Piektā nodaļa izklāsta Ķekavas pagasta apdzīvojuma sistēmas raksturojumu un attīstību, iekļaujot iedzīvotāju attieksmes un mobilitātes pētījumu. Darba noslēgumā tiek izdarīti darba gaitā radušies secinājumi.Bakalaura darba atslēgas vārdi: apdzīvojums, iedzīvotāji, Ķekavas pagasts.",0
707,Ūdens resursu noteikšana Latvijas upju baseinos,"Maģistra darba nosaukums ir „Ūdens resursu noteikšana Latvijas upju baseinos”. Šajā darbā tiek apskatīti ilggadīgi vidējie noteces lielumi pieciem Latvijas upju baseiniem: Aiviekstes, Gaujas, Lielupes, Salacas un Ventas. Šie noteces raksturlielumi ir nepieciešami lai varētu noteikt un raksturot ūdens resursu kvalitatīvos un kvantitatīvos lielumus. Pēc Tissena izohiētu metodes Latvijas upju baseiniem tika noteikts noteces slānis (R, mm), kā arī pārējie noteces raksturlielumi noteces apjoms (W, m3), noteces modulis (q, l/s•km2) un caurplūdums (Q, m3/s). Pētāmajām upju sistēmām tika noteikta upju (teču) skaits, kārta un bifurkācijas rādītājs pēc A.N. Štrahlera metodes. Upju kārtu iedalījumi ir uzskatāmi attēloti kartogrāfiskajā materiālā. Trijiem no izvēlētajiem Latvijas upju baseiniem (Aiviekstei, Gaujai un Ventai) ir piecas upju kārtas, savukārt Salacas upes baseinam ir tikai četras kārtas un Lielupes baseinam ir sešas kārtas. Maģistra darbs sastāv no 5 nodaļām, kurās iekļautas 28 tabulas un 56 attēls kopā ar kartogrāfisko materiālu.Atslēgas vārdi: ūdens resursi, bifurkācijas rādītājs, notece, Latvijas upju baseini.",0
708,Zemūdens viļņlauzēju izmantošanas iespējas Pāvilostā,"Bakalaura darbā ""Zemūdens viļņlauzēju izmantošanas iespējas Pāvilostā"" ir apkopota un izanalizēta informācija par Latvijas jūras krastu tipiem un tajos noritošajiem procesiem. Darbā aprakstītas krasta aizsargrisinājumu, konkrētāk, zemūdens viļņlauzēju izmantošanas iespējas, kā arī Latvijā funkcionējošie aizsargrisinājumi.  Darba pētnieciskajā daļā tika izstrādāts kartogrāfiskais materiāls krasta līnijas izmaiņu noteikšanai laikā no 1942. - 2007. gadam 2 km garā posmā Pāvilostā. Nivelēšanas šķērsprofilu analīzē tika apskatīti laika gaitā noritošie krasta procesi konkrētajā jūras krasta posmā Pāvilostā. Pētnieciskā daļā tika noskaidrots sabiedrības viedoklis saistībā ar krasta eroziju Latvijā un aizsargbūvju izveidošanas iespējām Pāvilostā.Darbs sastāv no trijām nodaļām un tā kopējais apjoms ir 50 lappuses, ievietoti 17 attēli un viens pielikums, kā arī izmantoti 27 literatūras avoti.Atslēgas vārdi: krasta procesi, krasta preterozijas aizsargrisinājumi, pludmales rekreācija",0
709,Vides pārvaldība uzņēmējdarbībā: „Cemex” rūpnīcas piemērs,"Bakalaura darbā „Vides pārvaldība uzņēmējdarbībā: SIA „Cemex” rūpnīcas piemērs” tiek pētīta vides pārvaldība uzņēmējdarbības jomā, balstoties uz ilgtspējīgas attīstības dimensiju (dabas vide, sociāli ekonomiskā vide un uzņēmuma vide) mijiedarbību.Pētījuma teorētiskā daļa sastāv no vides pārvaldības uzņēmējdarbībā ārvalstu un Latvijas pieredzes analīzes, starptautiska, nacionāla un lokāla līmeņa dokumentu un normatīvo aktu analīzes. Paralēli veiktajām analīzēm, tiek organizēts socioloģiskais pētījums, kurš veikts, pielietojot intervēšanas metodi.Rezultātā, tiek izstrādāti vides pārvaldības uzņēmējdarbības attīstības priekšlikumi, balstoties uz SIA „Cemex” rūpnīcu. Priekšlikumi var tikt pielietoti pēc dabas, sociāli ekonomiskās, un uzņēmuma vides līdzīgās Latvijas pilsētu rūpnīcās, kuru darbība saistīta ar celtniecības materiālu ražošanu.Atslēgas vārdi: korporatīvā vides pārvaldība, sadarbības pārvaldība, ilgtspējīgas attīstības dimensiju mijiedarbība, SIA „Cemex” rūpnīca.",0
710,Kuldīgas novada veloceliņu iespējamā izmantošana ģeogrāfiskajā izglītībā,"Bakalaura darbs „Kuldīgas novada veloceliņu iespējamā izmantošana ģeogrāfiskā izglītībā” veltīts, lai noskaidrotu iespējas, kā Kuldīgas novada veloceliņus un to tuvumā esošos apskates objektus izmantot kā uzskates un papildmateriālu skolu ģeogrāfijas stundās, dodot iespēju mācību stundās lasīto un dzirdēto apskatīt arī dabā. Tas veicinātu un uzlabotu skolēnu izpratni par dabā notiekošajiem procesiem un parādībām, ko bieži vien tikai teorētiski iegūtas zināšanas nespēj nodrošināt. Bakalaura darba mērķis ir izvērtēt veloceliņus un to tuvumā esošo ģeogrāfisko objektu izmantošanas iespējas skolu ģeogrāfijas izglītībā. Rezultātā tika izveidoti četri jauni maršruti, kuri iekļauj gandrīz visus veloceliņu tuvumā esošos ģeogrāfiskos apskates objektus,  ieskaitot arī cita veida apskates objektus, kā arī tika izveidoti ieteikumi, lai esošo veloceliņu stāvokli uzlabotu un papildinātu ar jauniem ģeogrāfiskā izglītībā  izmantojamiem objektiem.",0
711,Meža izciršanas ietekme uz augšņu mikroartropodu populācijām Saldus novada Pampāļu pagastā,"Bakalaura darbā ir salīdzinātas mezofaunas populācijas neskartā mežā un izcirtumā, kā arī blakus esošajās neapmežotajās lauksaimniecības zemēs. Pētījums tika veikts Saldus novada Pampāļu pagastā. Kopumā parauglaukumā tika ievākti 30 augsnes paraugi, kurus pēc tam LU Bioloģijas institūtā ekstrahēja ar fototermoeklektoru palīdzību.  Darba gaitā autore ir apguvusi mezofaunas ievākšanas un pētīšanas metodikas, iepazinusies ar dažādām mezofaunas taksonomiskajām grupām un to identifikāciju. Bakalaura darbā tika iegūti un analizēti dati par meža izciršanas ietekmi uz augsnes mezofaunu, kā arī izdalīti iespējamie faktori, kas nosaka mezofaunas blīvuma un taksonomisko grupu atšķirības parauglaukumos. Bakalaura darbā tika veikta pētījuma datu matemātiskā apstrāde un analīze ar MS Excel.Darbs sastāv no teorētiskās un praktiskās daļas aprakstiem. Atslēgas vārdi: mikroartropodi, meži, kailcirte, augsnes īpašības",0
712,Biogēno elementu slodzes Salacas baseinā un to ietekmējošie faktori,"Maģistra darbs „Biogēno elementu slodzes un tās ietekmējošie faktori Salacas baseinā” ir veltīts ūdens kvalitāti ietekmējošo faktoru izpētei. Darba mērķis ir novērtēt kopējā slāpekļa un fosfātjonu slodzes Salacas baseinā un to ietekmējošos faktorus. Darba pirmajā daļā ir veikts literatūras apskats par biogēno elementu slodžu veidošanos un biogēno elementu aizturēšanas procesiem, kā arī sniegts Salacas baseina fiziski-ģeogrāfiskais raksturojums. Otrajā sadaļā aprakstīti izmantotie materiāli un upju slodžu aprēķinu metodika. Trešajā daļā sniegts biogēno elementu slodžu novērtējums Salacas baseinam par 2007. un 2008. gadu, novērtēti slodžu avoti un biogēno elementu aizturēšanas apjomi, analizētas kopsakarības starp ūdens ķīmisko sastāvu un zemes lietojuma veidu. Darbs sastāv no 56 lapām, 17 attēliem, 6 tabulām un pielikuma.Atslēgvārdi : biogēno elementu aizture, upes slodze, Salaca, kopējais slāpeklis, kopējais fosfors",0
713,Ainavas lineāro elementu nozīme dabisko zālāju augu sugu izplatībā Zemgales līdzenumā,"Bakalaura darba „Ainavas lineāro elementu nozīme dabisko zālāju augu sugu izplatībā Zemgales līdzenumā” mērķis ir noskaidrot, vai dažādu ainavas lineāro elementu blīvums ietekmē dabisko zālāju augu sugu izplatību Zemgales līdzenumā. Izanalizēti 3 ainavas lineāro elementu tipi – upju ielejas, mežmalas, ceļmalas, apskatīti arī to apakštipi – grāvmalas, asfaltētie ceļi, grantētie ceļi, mežmalas – ceļmalas, mežmalas – grāvmalas. Zemgales līdzenumā dabiskie zālāji sastopami reti, galvenokārt upju ielejās un cilvēka radītajos ekoloģiskajos koridoros – ceļmalās, mežmalās. Teorijā dotā informācijas sniedz, ka ekoloģiskie koridori starp plašajām lauksaimniecības zemēm kalpo kā zālāju augu sugu migrācijas ceļi, vairošanās un dzīvotnes vietas, kas pētījumā pierādās.Bakalaura darba tēma izklāstīta 4 nodaļās, informāciju papildina 9 attēli, kas ir dabisko zālāju augu sugu atradņu un lineāro ainavas elementu blīvuma kartes, kā arī 6 tabulas un 11 pielikumi.Atslēgas vārdi: dabiskie zālāji, ekoloģiskie koridori, upju ielejas, ceļmalas, mežmalas, Zemgales līdzenums, zālāju augu sugas.",0
714,Jaunpagasta vecticībnieku areāla veidošanās vēsturiski ģeogrāfiskie nosacījumi,"Bakalaura darbs „Jaunpagasta vecticībnieku areāla veidošanās vēsturiski ģeogrāfiskie nosacījumi” ir vietas studijas pētījums par vecticībnieku areālu, kas atrodas vietā, kuru ieskauj latviešu un luterāņu vairākums, turklāt reģionā, kur vecticība nav raksturīga.1907. gadā Jaunpagasta muižu nopērk Zemnieku zemes banka. Laika posmā no 1909.-1914. gadam  banka sadala Neivakenas muižas zemi mazākās vienībās un tās pārdod. Zemi nopērk arī 45 vecticībnieku ģimenes. Latvijas pirmās republikas laikā areāls bija savas attīstības augstākajā punktā, kad tas bija Kurzemes nozīmes vecticībnieku centrs. Padomju gados areālā esošā draudze piedzīvo ievērojumu izmēra un aktivitātes samazināšanos. Draudzes panīkums iestājas 1981. gadā, kad to atstāj mācītājs. Draudze atsāk savu aktīvo darbību 2007. gadā, kad pamazām notiek lūgšanu nama atjaunošana. Pētījums cenšas noskaidrot vietas vēsturi, tās attīstību un mūsdienu procesus.",0
715,"Dundagas muižas kultūras mantojuma vērtības sabiedrības, pārvaldības un vietu attīstības kontekstā","Bieži kultūras mantojuma pārvaldi uzlūko kā valsts uzdevumu un kā tādu, kas ierobežo personas darbības brīvību. Taču svarīgākie iemesli, kādēļ esošie kultūras pieminekļi ir saglabāti un saglabājami, nav meklējami tajā, ka pārvalde balstoties uz likumdošanu šos pieminekļus aizsargā. Tieši pretēji, katrs atsevišķs cilvēks un vietējā sabiedrība, uzņemoties iniciatīvu rūpēties par saviem īpašumiem un apkārtni, var nodrošināt visilgtspējīgāko kultūras mantojuma saglabāšanu. Pētījumā analizētas līdz mūsdienām saglabājušās Dundagas muižas fiziskās struktūras, vietējo iedzīvotāju kultūras mantojuma vērtības izpratne, kā arī kultūras mantojuma pārvalde pašvaldības un valsts līmenī. Darba noslēgumā sniegti ieteikumi ilgtspējīga un uz iedzīvotāju vērtību integrēšanu kultūras mantojuma pārvaldē balstīta kultūras mantojuma saglabāšanai. Atslēgas vārdi: kultūras mantojums, vērtības, pārvalde, sabiedrības un vietu attīstība.",0
716,Rāznas ezera  Zosnas gala līča paleolimnoloģiskā izpēte,"Zeimule, S. 2013. Rāznas ezera aizaugušā Zosnasgala līča paleolimnoloģiskā izpēte. Maģistra darbs. Latvijas Universitāte, Ģeogrāfijas un Zemes zinātņu fakultāte, Rīga, 77 lpp.Maģistra darbā pētīti aizaugušā Zosnasgala līča nogulumu slāņi un rekonstruētas līča paleovides apstākļu izmaiņas nogulumu uzkrāšanās gaitā. Nogulumu paraugi datēti ar konvenciālo radioaktīvā oglekļa 14C metodi, veikta karsēšanas zuduma, sporu–putekšņu, augu makroatlieku analīze, kūdras botāniskā sastāva un sadalīšanās pakāpes noteikšana.Rezultāti norāda uz Zosnasgala līča pakāpenisku aizaugšanu sākot no 8000 kalendārajiem gadiem pirms mūsdienām, kā rezultātā pirms 5300 kal.g.p.m. paleoezers ir atdalījies, veidojoties Rāznas un Zosnas ezeriem.Maģistra darbs ietver 77 lappuses, ievadu, 4 nodaļas, secinājumus, literatūras sarakstu, 17 attēlus, 2 tabulas un 3 pielikumus.Atslēgas vārdi: ezera nogulumi, kūdra, augu makroatlieku analīze, putekšņi, botāniskais sastāvs.",0
717,Degradēto teritoriju revitalizācija Rīgas pilsētas ilgtspējīgas attīstības veicināšanai,"Bakalaura darbā aprakstīts un analizēts degradētās teritorijas jēdziens un revitalizācijas jeb atjaunošanas process, tā galvenie soļi un ietekme uz Rīgas pilsētas virzību uz ilgtspējīgas attīstības politiku. Darbā apzināti arī galvenie šķēršļi un revitalizāciju ietekmējošie faktori, izvērtējot iespējamās rīcības un līdzekļus šo šķēršļu mazināšanai. Tā kā tēma par degradēto teritoriju revitalizāciju pasaulē pēdējo gadu laikā ir aktualizējusies, tad darbā sīkāk pētīta tieši Rīgas pilsētas attieksme un līdz šim paveiktais šo aktuālo jautājumu risināšanā. Sakarā ar to, ka Rīgas pilsētai un Latvijai kopumā ir salīdzinoši maza pieredze saistībā ar degradēto teritoriju atjaunošanu un attīstīšanu, darbā pētīta arī citu valstu pieredze un iespējamība šo ārvalstu praksi piemērot un ieteikt Rīgas situācijas uzlabošanai. Lai gan Rīgas pilsētā degradēto teritoriju revitalizācijas jautājums nestāv uz vietas, joprojām pastāv ļoti daudz šķēršļu un nepilnību, kas ierobežo revitalizācijas projektu attīstīšanu un investoru interesi ieguldīt līdzekļus mūsu pilsētas sakārtošanā, kas būtu līdzeklis Rīgas pilsētas ilgtspējīgas attīstības veicināšanai. Atslēgvārdi: degradēta teritorija, revitalizācija, Rīgas pilsēta, pilsētas ilgtspējīga attīstība, citu valstu pieredze.",0
718,Bērzes upes dzīves cikla modelēšanas perspektīvas avārijsituāciju gadījumā,"Baklaura darbs veltīts avārijsituāciju modelēšanai Bērzes upē, novērtējot negatīvo ietekmi uz ūdens vidi. Baklaura darba mērķis ir izpētīt matemātiskās modelēšanas rīka iespējamo pielietojumu Bērzes upes baseina dzīves cikla atainošanai, īpašu uzmanību pievēršot avārijsituāciju gadījumiem. Darbā tika izmantota un iepazīta matemātiskās modelēšanas datorprogramma Aquatox. Darba gaitā, tika ievākti  un apstrādāti dati, kuri nepieciešami modeļa kalibrēšanai. Baklaura darbs ietver modeļa kalibrēšanas un avārijsituācijas rezultātu analīzi. Iegūtie rezultāti liecina, ka Aquatox programma ir veiksmīgi pielietojama bakalaura darba izvirzīto mērķa sasniegšanai. Atslēgvārdi: upe, piesārņojums, modeļi, Aquatox, simulēšana, avārijsituācija.",0
719,Jūras ūdeņu intrūzija gruntsūdeņos pludmalē Carnikavas apkārtnē,"Bakalaura darbā tiek pētīta jūras ūdeņu intrūzija gruntsūdeņos dabiskos apstākļos, nosakot sāļo ūdeņu iespiešanās attālumu sauszemē, un analizētas ūdeņu ķīmiskā sastāva izmaiņas intrūzijas zonā.Apskatīta literatūra par teritorijas ģeoloģiskajiem, fizioģeogrāfiskajiem un ģeomorfoloģiskajiem apstākļiem, gruntsūdeņu ķīmisko sastāvu, kā arī sāļūdeņu intrūziju un to izplatību piekrastes rajonos, veikti lauka un laboratorijas darbi – gruntsūdens, elektrovadītspējas, pH, temperatūras mērījumi, ūdeņu paraugošana un tā analīzes, granulometriskā sastāva un organisko vielu saturs.Elektrovadītspējas, cietības kā arī kalcija, kālija, nātrija, magnija koncentrācijas ir atkarīgas no kopējā hlorīdu daudzuma paraugos.Atslēgas vārdi: Litorīnas un Limnejas jūras nogulumi, hlorīdu saturs, laboratorijas metodes.",0
720,Devona Salaspils svītas ģipšaino nogulumu tipi Salaspils un Liepmežu atradnēs,"Vīrs R. 2009. Devona Salaspils svītas ģipšaino nogulumu tipi Salaspils un Liepmežu atradnēs. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte. 61 lpp. Bakalaura darbā ir salīdzinātas divas atradnes: Salaspils atradne, kura jau sen ir pētīta un Liepmežu atradne, kura ir izpētīta pavisam nesen. Darbā salīdzināta dažādu nogulumu slāņu biezumu attiecība pret derīgās slāņkopas biezumu, kā arī ģipšakmens kvalitāte. Ir izklāstītas atšķirības un līdzības starp Salaspils un Liepmežu atradņu ģipšainajiem nogulumiem. Abās atradnēs augstāks vidējais ģipša saturs nav tieši proporcionāls ģipša kārtiņu biezuma attiecībai pret derīgās slāņkopas biezumu. Tas nozīmē, ka ģipša slāņu daudzums un tuvums viens otram nebūt nenozīmē, ka tie būs kvalitatīvāki nekā atsevišķi, izolēti ģipša slāņi. Gan Salaspils, gan Liepmežu ģipša kvalitāte (CaSO4∙2H2O) ir augsta Latvijas ģipša atradnēm un tā atbilst 1. šķiras būvģipsim. Domājams, Liepmežu atradne ir perspektīva ģipšaino nogulumu iegūšanas vieta. Atslēgas vārdi: devons, ģipšakmens, Salaspils atradne, Liepmežu atradne, plānslīpējumu pētījumi",0
721,Pilsētvides pieejamība riteņbraucējiem: Salaspils piemērs,"Velotransports kā ikdienas pārvietošanās veids ir populārs gan Rietumeiropā, gan Skandināvijas valstīs. Pēdējos gados velobraucēju īpatsvars turpina pieaugt arī Latvijā, līdz ar to aktualizējot vides pieejamības jautājumus sabiedrības grupām ar dažādiem pārvietošanās veidiem. Šiem jautājumiem būtu nepieciešams pievērst lielāku uzmanību, jo sakārtota veloinfrastruktūra uzlabotu ilgtspējīga transporta izmantošanas iespējas un dotu būtisku ieguldījumu gaisa kvalitātes uzlabošanā, rūpējoties par pilsētvidi un tās iedzīvotājiem kopumā.Darba izpētes objekts ir Salaspils - strauji augoša Rīgas piepilsēta. Bakalaura darba mērķis ir novērtēt Salaspils pilsētas fizisko pieejamību riteņbraucējiem un analizēt Salaspils novada politiku attiecībā pret velotransporta attīstības iespējām pilsētā. Pētījuma rezultāti rāda, ka Salaspils transporta infrastruktūra attiecībā uz velosipēdistiem un gājējiem atrodas kritiskā stāvoklī, sevišķi mikrorajonu iekšienē. Tomēr ar salīdzinoši nelielu līdzekļu ieguldījumu ir iespējams ieviest pielāgojumus, ievērojami atvieglojot pārvietošanos pilsētas iekšienē, kas pašlaik ir problemātiska nošķirto mikrorajonu un pakalpojumu struktūras dēļ. Atslēgas vārdi: velotransports, vides pieejamība, universālais dizains, Salaspils, mobilitāte",0
722,Migrācijas procesi lokālā un globālā līmenī ģeogrāfijas mācību priekšmetā,"Diplomdarba „Migrācijas procesi lokālā un globālā līmenī ģeogrāfijas mācību priekšmetā” mērķis ir metodiskā materiāla izstrādāšana ģeogrāfijas stundām pamatskolā un vidusskolā par migrācijas procesiem globālā un lokālā līmenī.Diplomdarba pirmajā nodaļā raksturoti migrācijas procesi- to vēsture, veidi, etapi, galvenās plūsmas un radītās problēmas. Detalizētāk analizēti starptautiskās migrācijas, īpaši- darbaspēka migrācijas, aspekti, kā arī raksturoti migrācijas procesi Latvijā un Liepājā, to ietekme uz izmaiņām iedzīvotāju sociāli demogrāfiskajā struktūrā. Darbā raksturotas pusaudžu un jauniešu vecumposmu īpatnības, ģeogrāfijas stundās izmantojamās mācību metodes, kā arī Latvijas Izglītības un zinātnes ministrijas izvirzītās prasības migrācijas procesu apguvē. Izmantojot apkopoto informāciju, izstrādāti mācību materiāli ģeogrāfijas mācību stundām pamatskolā un vidusskolā.Diplomdarba apjoms ir 79 lappuses, tajā iekļauti 5 attēli, 7 tabulas, 7 pielikumi.Atslēgvārdi: migrācija, emigrācija, imigrācija, sociāli demogrāfiskā struktūra, mācību metodes.",0
723,Biosociālo indikatoru sezonalitāte Latvijā,"Bakalaura darbā ir analizēta biosociālo indikatoru (dzimstības un mirstības) sezonalitāte Latvijā laika posmā no 1993. līdz 2009. gadam. Biosociālo indikatoru savstarpējās attiecības nosaka iedzīvotāju dabisko pieaugumu kādā noteiktā teritorijā. Latvijā dotā attiecība analizējamajā periodā bija negatīva.Darbs sastāv no trīs nodaļām. Pirmā darba nodaļā ir teorētisks pārskats par līdzīgiem pētījumiem citās valstīs dažādos vēstures posmos, otrajā uzskaitīti izmantotie materiāli un metodes. Darba trešajā nodaļā ir analizēti dati par dzimstību un mirstību, izvērtēta sezonalitāte, kā arī raksturoti biosociālo indikatoru sezonalitāti ietekmējoši faktori Latvijā.Pētījuma rezultāti liecina, ka biosociālo indikatoru sezonalitāte Latvijā pastāvAtslēgas vārdi: dzimstība, mirstība, sezonalitāte, ietekmējošie faktori.",0
724,Vēlīnā padomju pilsētas mikrorajona – Ziepniekkalna sociālā telpa un kopienu veidošanās iespējas,"Maģistra darbā „Vēlīnā padomju pilsētas mikrorajona Ziepniekkalna sociālā telpa un kopienu veidošanās iespējas” pētīta Ziepniekkalna apkaimes sociālģeogrāfiskās telpas struktūra un apzinātas kopienu veidošanās iespējas. Pētījuma mērķis ir apzināt sociālās telpas struktūru un kopienu veidošanās iespējas Ziepniekkalna mikrorajonā, balstoties uz izpēti sniegt priekšlikumus. Ziepniekkalna apkaimē sociālo saišu veidošanās notiek lokālā mērogā, vietējo mājokļu grupu ietvaros, kas balstās galvenokārt saimnieciskās interesēs, kas paplašinās līdz ar to ikdienas aktivitāšu telpu, kur tiek lietoti publiskie pakalpojumi. Apkaimes sociālā telpa nav homogēna, var izdalīt vairākas aktivitāšu telpas, uz kuru pamata var notikt kopienu veidošanās, tomēr nepieciešama infrastruktūras attīstīšana šajos aktivitāšu centros, kā arī atpūtas vietu izveide un esošo sakārtošana, lai veicinātu iedzīvotāju sociālo saiknes.Atslēgas vārdi: pilsētas sociālā telpa, teritoriālās kopienas, kopiena, apkaime, Ziepniekkalns",0
725,Engures ezera baseina upju noteces raksturs,"Šī darba mērķis ir raksturot Engures ezeru un tā baseina upju lomu noteces veidošanā. Darbā ir apkopota informācija par lagūnas tipa ezeriem un to raksturīgākajām īpašībām. Darbā ir ietverta informācija par Engures ezeru: morfometriskajiem lielumiem, baseina saimniecisko darbību, tā attīstības vēsturi. Darbā ir iekļauta informācija par ezera sateces baseina floru un faunu, informācija par klimatu Engures ezera baseinā..Šajā darbā ir izvērtētas Engures ezers ietekošās un iztekošās upes. Mērījumi ezerā ietekošam upēm ir veikti sezonālā griezumā, un darba gaitā redzams, kādas ir ezera hidroloģiskā režīma izmaiņas. Darbā ir informācija par iegūtajiem datiem katrai no četrām lielākajām upēm atsevišķi. Veikto pētījumu rezultātā ir iegūta informācija par upju hidroloģisko režīmu sezonālā griezumā.Kā dati tika izmantoti darba autora veiktie mērījumi 2004/ 2005 gadā un informācija no Latvijas Vides, ģeoloģijas un meteoroloģijas aģentūras. Darba gaitā tika secināts, ka Engures ezera hidroloģiskā režīma atšķirības ir krasi atšķirīgas gan pa sezonām, gan starp upēm. Tika secināts, ka lagūnas tipa ezeru un Engures ezera hidroloģisko režīmu veido dažādu savstarpēji cieši saistītu apstākļu kopa. Šo apstākļu un dažādu lielumu izmaiņas katrā sezonā un pa gadu kopumā veido ezera gada hidroloģisko režīmu.Atslēgas vārdi: Engures ezers, morfometriskie un hidroloģiskie parametri, ietekošās un iztekošās upes, notece",0
726,Zemes apsaimniekošanu ietekmējošie faktori Jaunpiebalgas novadā,"Maģistra darba „Zemes apsaimniekošanu ietekmējošie faktori Jaunpiebalgas novadā” mērķis ir noskaidrot dažādu faktoru ietekmi uz zemes izmantošanu un apsaimniekošanu Jaunpiebalgas novadā. Pētījuma ietvaros izveidots kartogrāfiskais materiāls, kurā attēloti pašreizējie Jaunpiebalgas novada zemes lietojumveidi, kas papildināti ar zemes izmantošanas apsekojumos fiksētajiem foto materiāliem. Paralēli tika veidotas intervijas ar Jaunpiebalgas novada lauksaimniecības un nekustamo īpašumu speciālistiem par zemes izmantošanu un zemes apsaimniekotājiem, kā arī, balstoties uz intervijām, izstrādātas aptaujas zemes apsaimniekotājiem Jaunpiebalgas novadā. Nozīmīgākie faktori, kas ietekmē zemes apsaimniekošanu minami darbs, indivīda vecums, ģeogrāfiskā atrašanās vieta, kā arī Eiropas Savienības atbalsta maksājumi lauksaimniekiem. Atslēgvārdi: zemes apsaimniekošana, zemes lietojumveids, zemes lietojumveida izmaiņas, lauksaimniecībā izmantojamās zemes, Jaunpiebalgas novads.",0
727,Eolie veidojumi Juglas ezera austrumu krastā,"Ērglis E. 2009. Eolie veidojumi Juglas ezera austrumu krastā. Bakalaura darbs. LU Ģeogrāfijas un Zemes zinātņu fakultāte, Ģeoloģijas zinātnes nodaļa. 93 lpp.Bakalaura darba “Eolie veidojumi Juglas ezera austrumu krastā” pētījuma mērķis ir izstrādāt Juglas ezera austrumu piekrastes eolo nogulumu raksturojumu, balstoties uz lauka un laboratorijas darbos iegūtajiem rezultātiem. Tēmas aktualitāte ir detāli teritorijas eolo veidojumu pētījumi, kas gan par autora izvēlēto, gan citām eolo nogulumu izplatības vietām Rīgā ir virspusēji. Pētījumā tiek sniegts teritorijas vispārīgs raksturojums, veikti lauku un laboratorijas darbi, to apraksts un interpretācija. Balstoties uz autora izveidotās teritorijas reljefa formu kartes un slīpslāņojuma mērījumiem, izveidota karte, kurā atainoti valdošo vēju virzieni kāpu veidošanās laikā.Atslēgas vārdi: Baložu kāpas, slīpslāņojums, granulometriskā analīze, graudu virsma, eolie nogulumi",0
728,Cēsu pilsētas attīstības ilgtspējības novērtējums,"Ar Bruntlandes komisijas ziņojumu 1987. gadā tiek definēts ilgtspējīgas attīstības jēdziens, kas starptautiski plaši tiek lietots kopš 1992. gada ANO konferences Riodežaneiro “Vide un attīstība”. Arī Latvijai, pieņemot lēmumus nacionālā un pašvaldību līmenī, svarīgi ir ievērot ilgtspējīgas attīstības principus.Ilgtspējīga attīstība  veicina sabiedrības kopējo labklājību un sniedz cilvēkam iespēju dzīvot veselīgā vidē, īstenojot savu potenciālu un spējas.Darba mērķis ir novērtēt Cēsu pilsētas attīstības ilgtspējības iespējas. Lai to sasniegtu, tiek analizēta pilsētas attīstības dokumentu mērķu un rīcību atbilstība 2004. gadā izstrādātajām Olborgas saistībām, kas atspoguļo nozīmīgus vides un attīstības jautājumus, kā arī skatīts iedzīvotāju viedoklis par pilsētas attīstības jautājumiem no domes 2007. gadā veiktās aptaujas materiāliem.Novērtējot pilsētas attīstības dokumentu atbilstību Olborgas saistībām, tiek norādīts uz nepieciešamajiem uzlabojumiem jaunajā Cēsu pilsētas attīstības programmas 2008.-2014. projektā.Atslēgvārdi: Ilgtspējīga attīstība, Olborgas saistības, pilsētas ilgtspēja, attīstības plāns.",0
729,Bifurkācijas rādītāja noteikšana Latvijas upēm: Gaujas un Salacas piemēri,"Bakalaura darba nosaukums ir „Bifurkācijas rādītāja noteikšana Latvijas upēm: Gaujas un Salacas piemēri”. Darbā tiek apskatīta upju sistēmas ģeoloģiskā attīstība, kā arī upju sistēmas kārtu iedalījumu metodes. Darba izstrādē izmantota A. N. Štrahlera metode divām Latvijas upju sistēmām – Gaujai un Salacai. Pētāmajām upju sistēmām noteikta upju (teču) skaits, kārta un bifurkācijas rādītājs. Upju kārtu iedalījumi ir uzskatāmi attēloti kartogrāfiskajā materiālā. Nosakot Gaujas upes kārtu iedalījumu, tika secināts, ka Gaujas upes posmi iekļaujas robežās no 1. līdz 5. kārtai (1. kārta – 327, 2. kārta – 71, 3. kārta – 14, 4. kārta – 3 un 5. kārta 1). Savukārt, Salacas upes posmu ir nedaudz mazāk un tie iekļaujas robežās no 1. līdz 4. kārtai (1.kārtas – 95, 2.kārtas – 19, 3.kārtas – 3 un 4. kārtas – 1). Pētījuma rezultātā bifurkācijas rādītājs Salacas upes sistēmai (4,6) ir lielāks nekā Gaujas upes sistēmai (4,3).Bakalaura darbs sastāv no 4 nodaļām, kurās iekļautas 18 tabulas un 41 attēls kopā ar kartogrāfisko materiālu.",0
730,Meteoroloģisko rādītāju ietekme uz alkšņa un lazdas putekšņu koncentrāciju gaisā,"Baklaura darba tēma ir meteoroloģisko radītāju ietekme uz alkšņa un lazdas putekšņu koncentrāciju. Darbā tiek analizēti 2003.-2012.gadu aerobioloģiskie un 2006.-2012.gada meteoroloģiskie dati. Tiek raksturots, kādā veidā alkšņa un lazdas putekšņu sezonas garums un meteoroloģiskie rādītāji (diennakts vidējā gaisa temperatūra, nokrišņu summas, gaisa relatīvais mitrums, gaisa spiediens u.c.) ietekmē putekšņu koncentrāciju gaisā. Tiek aprakstītas, raksturotas un analizētas dažādas putekšņu sezonas definīcijas un tās aprēķināšanas metodes. Izteikta sakarība tika konstatēta starp abu augu putekšņu koncentrāciju un gaisa temperatūru, lai gan lazdai korelācijas starp rādītājiem tika novērotas ciešākas. Atslēgas vārdi: lazdas putekšņu koncentrācija, alkšņa putekšņu koncentrācija, putekšņu sezona, meteoroloģiskie rādītāji, Latvija.",0
731,Smiltenes jauniešu mobilitāte,"Bakalaura darbā „Smiltenes jauniešu mobilitāte” tiek pētīta jauniešu pārvietošanās lokālā un reģionālā līmenī. Smiltenes jauniešiem raksturīga augsta mobilitāte un gatavība mainīt dzīves vietu, kas saistīta ar vēlmi pārcelties uz dzīvi Rīgā vai uz kādu citu no Latvijas pilsētām. Kā iemesls ir izglītības iegūšanas iespējas, jo īpaši augstākās izglītības, kā arī plašākas darba un karjeras iespējas. Ģeogrāfiskā mobilitāte ietver visa veida pārvietošanos no vienas teritorijas uz citu. Rīga ir viens no populārākajiem jauniešu mobilitātes galamērķiem uz kurieni dodas 46 % no aptaujātajiem jauniešiem. Par galveno iemeslu tam ir augstākās izglītības iegūšana un darba meklējumi, 38 % no aptaujātajiem respondentiem par savu patstāvīgo dzīves vietu ir izvēlējušies savu dzimto pilsētu Smilteni.Atslēgas vārdi: mobilitāte, migrācija, jaunieši, Smiltene.",0
732,"Iekšzemes kāpu morfoloģija, iekšējā uzbūve un attīstība Ziemeļvidzemē","Maģistra darbā ir veikts pētījums par Ziemeļvidzemē esošo kāpu izplatību, morfoloģiju, iekšējo uzbūvi un vecumu. Izmantojot ģeogrāfiskās informācijas sistēmas, radiolokācijas profilēšanu un optiski stimulētās luminiscences datēšanu, pētījuma laikā tika iegūts jauns un apjomīgs datu kopums. Rezultāti liecina, ka parabolisko kāpu izplatība ir cieši saistīta ar smilšaino nogulumu izplatības areālu. Kāpu veidošanās laikā posmā ir dominējusi aktīva kāpu migrācija, bet to stabilizācija notikusi valdošo rietumu, rietumu dienvidrietumu un dienvidrietumu vēja virzienu ietekmē. Augstas precizitātes optiski stimulētās luminiscences datējumu rezultāti norāda uz kāpu stabilizāciju vēlā driasa, preboreāla un boreāla laikā.",0
733,Videi un cilvēka veselībai bīstamās vielas plaša patēriņa produktu grupās,"Maģistra darbā apskatīta cilvēka veselībai un apkārtējai videi bīstamo vielu saturošo plaša patēriņa produktu pārvaldības problemātika, kā arī ar to saistītie iedzīvotāju informētības jautājumi. Darbā ar literatūras, produktu drošības datu lapu, kā arī iedzīvotāju viedokļu analīzes palīdzību apkopota informācija par atsevišķās plaša patēriņa produktu grupās visbiežāk sastopamajām bīstamajām vielām, to potenciālajiem iedarbības efektiem un pircēju izvēli noteicošajiem faktoriem, kā arī izdarīti secinājumi un priekšlikumi par veicamajām aktivitātēm risku, kas rodas no saskarsmes ar bīstamajām vielām no plaša patēriņa produktiem, mazināšanai. Maģistra darbs ir uzrakstīts uz 87 lappusēm, satur 15 attēlus, 8 tabulas un tam pievienoti 2 pielikumi. Atslēgas vārdi: bīstamās vielas, plaša patēriņa produkti, ietekme uz vidi un veselību, ekomarķējums",0
734,Iedzīvotāju viedoklis par Rīgas attīstības plānu (2006-2018) tā izstrādāšanas procesā,"Maģistra darba “Iedzīvotāju viedoklis par Rīgas attīstības plānu 2006.-2018. tā izstrādāšanas procesā” autore – Latvijas Universitātes Ģeogrāfijas un Zemes zinātņu fakultātes Vides zinātnes maģistra programmas 2.kursa studente Aija Sapožņikova, maģistra darba vadītājs – Dr.ģeogr.prof.Oļģerts Nikodemus.Darba pētnieciskais mērķis ir izpētīt iedzīvotāju iesaistīšanas paņēmienus un noskaidrot viņu izteikto viedokļu maiņas Rīgas attīstības plāna 2006.-2018.izstrādāšanas procesā.Pētījumā autore balstās uz Orhūsas konvenciju, Latvijas Reblikas Satversmi un likumdošanu, aplūkojot tuvāk tādus jēdzienu kā sabiedrības līdzdalība lēmu pieņemšanā un tiesības saņemt informāciju. Savukārt pētījuma teorētisko bāzi veido  tādu cilvēka psiholoģijas pētnieku kā Docenko, Olšanska, Cialdīni, Reņģes, Maiersa, Gegena un Blummera teorētiskās nostādnes.   Pētījumā autore izmanto 2005.gadā pieejamos Rīgas domes Attīstības departamenta dokumentus un uzskates materiālus, iedzīvotāju iesniegumus un preses publikācijas. Maģistra darbs sastāv no četrām nodaļām – teorētiskās pētījuma daļas, pētījuma metodoloģijas apraksta, Rīgas attīstības plāna 2006.-2018. izstrādāšanas procesa apraksta un konfliktsituāciju analīzes piemēriem.Pētījuma prakstiskajā daļā autore veic divu respondentu grupu – ģimens dārziņu nomnieku un Kundziņsalas iedzīvotāju aptauju, ar mērķi izzināt viņu viedokļus par Rīgas attīstības plānu 2006.-2018., kā arī attieksmes par notiekošajiem procesiem. Vēl autore veic divas daļēji strukturētās intervijas ar ekspertiem. Paralēli tiek izmantotas gan kvantitatīvās, gan kvalitatīvās pētniecības metodes.Pētījuma rezultātā autore izdara secinājumus atbilstoši tēmas aktualitātei.",0
735,"Vides datu „Sugu izplatība, dzīvotnes un biotopi” izvērtējums Latvijā atbilstoši INSPIRE direktīvas prasībām","Eiropas dalībvalstīm, t.sk. Latvijā, ir noteiktas prasības ģeotelpisko datu sagatavošanai, pieejamības nodrošināšanai un apritei. Šīs prasības nosaka INSPIRE direktīva, kuras pielikumos ir precīzi definētas datu tehniskās specifikācijas. Tādēļ maģistra darba mērķis ir noskaidrot sugu izplatības, dzīvotņu un biotopu esošo datu atbilstību INSPIRE direktīvas prasībām Latvijā, lai attiecīgi izstrādātu rekomendācijas uzturēto datu tehnisko specifikāciju pilnveidošanai un izstrādei.Darbā tiek apskatītas ar vides datiem saistītas INSPIRE direktīvas III pielikuma tēmu specifikācijas - 18. tēma „Dzīvotnes un biotopi (angl. - habitats and biotopes)”, kā arī 19. tēma „Sugu izplatība (angl. - species distribution)”. Turklāt tiek salīdzinātas apskatīto specifikāciju prasības ar Latvijā uzturētiem, apkopotiem un pieejamiem šo tēmu vides datiem. Maģistra darbā ir apskatīta datu modelēšanas, datu metadatu, dokumentācijas un standartu nozīme datu interpretācijā un apstrādē.",0
736,Rēzeknes pilsētas gaisa kvalitātes novērtējums izmantojot lihenoindikācijas metodi,"Maģistra darbā „Rēzeknes pilsētas gaisa kvalitātes novērtējums izmantojot lihenoindikācijas metodi” tiek apkopots materiāls par galvenajiem gaisa piesārņojuma avotiem un veidiem, to ietekmi uz vides procesiem un cilvēka veselību, kā arī ķērpju vispārīgu raksturojumu un to pielietošanas iespējām bioindikācijā.Darbā ir novērtēta Rēzeknes pilsētas gaisa kvalitāte, izmantojot piecas ķērpju sugas kā bioindikatorus. Kopumā tika apsekotas 76 pētījumu vietas. Lielākajā daļā pilsētas teritorijas gaisa kvalitāte novērtēta kā vidēja. Sešām pētījumu vietām tika noteikts augsts gaisa piesārņojuma līmenis, bet zems – 15 pētījumu vietām.Atslēgas vārdi: lihenoindikācija, Rēzeknes pilsēta, gaisa piesārņojums, ķērpji.",0
737,Bebru (Castor fiber) populācijas radītās problēmas Rīgas pilsētas sabiedriskajos apstādījumos,"Bakalaura darbā „Bebru (Castor fiber) populācijas radītās problēmas Rīgas pilsētas sabiedriskajos apstādījumos” ir apzināti, uzskaitīti, analizēti bebru radītie postījumi Rīgas kanāla, Mārupītes un Zunda kanāla apkaimē, kā arī apskatīti šo postījumu iespējamie novēršanas risinājumi.Ņemot vērā, ka Eiropā un Latvijā bebru skaits turpina pieaugt, bebru ienākšanu pilsētas kanālā varētu uzskatīt par tipisku, tomēr vietas raksturs to padara par unikālu parādību – citviet netiek ietekmēta pilsētvide, bet gan lauku un mežu teritorijas. Bebru radītās problēmas parasti saistās ar bebru dambjiem un appludinātām teritorijām, savukārt šajā gadījumā izpaužas cita veida kaitējums – parku un citu pilsētas zaļo zonu apstādījumu nopostīšana, kam ir drīzāk estētisks raksturs, nekā saimniecisks.Atslēgas vārdi: bebri, Castor fiber, Rīgas parki, apstādījumi.",0
738,"Sūnu stāva un klimatisko faktoru ietekme uz enhitreīdu (Oligochaeta, Enchytraedae) blīvumu Mazsalacas priežu mežu augsnēs","Maģistra darbā pētīta sūnu stāva un klimatisko faktoru ietekme uz enhitreīdu blīvumu. Sūnu stāva nozīme tika vērtēta ar sūnu slāņa traucējumu metodi, taču klimatisko faktoru ietekme noteikta pēc blīvuma korelācijām ar meteoroloģiskajiem datiem. Enhitreīdu ekstrakcija no augsnes veikta pēc vienas no O’Konnora metodes modifikācijām.  Datu matemātiskā apstrāde rāda, ka manipulācijas būtiski neietekmē enhitreīdu blīvumu augsnē - tas drīzāk ir atkarīgs no klimatiskajiem faktoriem un, iespējams, no vertikālās migrācijas, ko enhitreīdas veic atkarībā no mitruma augsnē. Klimatisko faktoru analīze rāda, ka blīvumu nosaka nokrišņu daudzums un temperatūra. Bioindikatīvā suga Cognettia sphagnetorum sastopama visos parauglaukumos, tās blīvums ir relatīvi vienmērīgs. Darbs izstrādāts Latvijas Universitātes Bioloģijas fakultātes un Bioloģijas institūta veiktā meža biomonitoringa ietvaros.Atslēgas vārdi: enhitreīdas, sūnu slānis, klimatiskie faktori, bioindikācija.",0
739,Purvu attīstība Vidzemes piekrastes ziemeļu daļā,"Dace Zica „Purvu attīstība Vidzemes piekrastes ziemeļu daļā”. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte, Ģeoloģijas nodaļa. 68. lpp. 2009. Maģistra darba izstrādes gaitā tika veikti pētījumi un iegūti rezultāti, kas sniedz informāciju par purvu veidošanās sākumu un attīstību Vidzemes piekrastes ziemeļu daļā. Pētījumā ietverti Ķeru, Vīkšņu, Zilā, Kalna, Kuivižu un Brinkmaņu (Lūru) purvu pētījumu dati. Pētījumā tika izmantotas lauka darba metodes, tai skaitā ģeoloģiskā urbšana un zondēšana, nogulumu vizuālā novērtēšana, dokumentēšana un paraugu ievākšana analīzēm. Paleobotāniskās analīzes (sporu-putekšņu analīze, kūdras botāniskā sastāva un kūdras sadalīšanās pakāpes noteikšana) tika veiktas Latvijas Universitātes Ģeogrāfijas un Zemes zinātņu fakultātes Kvartārvides laboratorijā. Izmantojot datorprogrammas TILIA un TGView, tika apstrādāti iegūtie dati un izveidotas sporu-putekšņu diagrammas. Iegūtie rezultāti ļauj izdarīt secinājumus, ka par purvu, kuri Vidzemes piekrastes ziemeļu daļā atrodas starp Baltijas ledus ezera I un II krastu līnijām, attīstības sākumu var uzskatīt subatlantisko laiku. Purvi veidojušies aizaugot seklām ūdenstilpnēm. Atslēgas vārdi: sporu-putekšņu analīze, Vidzemes piekraste, purvs, kūdras uzkrāšanās",0
740,Rīgas “kalni” kā vietas identitātes elements,"Darbs satur literatūras apskatu par vietu un vietvārdu radīšanu, vietu metaforām un simbolismu, vietas identitātes konceptiem, vietas uztveres konceptiem un izvēlēto Rīgas „kalnu” vietu apraksti informācijas avotos. Tika izmantotas vairākas pētījuma metodes – kvalitatīvās intervijas, masu mēdiju analīze, mentālo karšu izveide un pētnieka lauka novērojumi. Galvenā darba problēma ir noskaidrot Rīgas „kalnu” vietas identitāti vai Rīgas „kalni” sabiedrībai saistās ar to novietojumu vai to vēsturisko nozīmi vai saistās ar tās vietas aktivitātēm.Darba gaitā autore nonāca pie secinājumiem, ka Rīgas „kalniem” sabiedrības uztverē dominē simboliska nozīme un katrs indivīds to uztver savādāk. Otrs būtisks secinājums ir, ka Rīgas „kalni” sabiedrībai galvenokārt saistās ar tās vietas aktivitātēm un katra indivīda izjūtām vai atmiņām par šo vietu.",0
741,Ihtiocenozes izmaiņas Burtnieku ezerā klimata maiņas apstākļos,"Bakalaura darba nosaukums ir „Ihtiocenozes izmaiņas Burtnieku ezerā klimatamaiņas apstākļos”.Darba mērķis ir izpētīt Burtnieku ihtiocenožu sastāvu, sugu ekoloģiskās prasības unanalizēt konkrētās zivju sugas (zandarta, līņu) izmaiņas un klimata maiņas apstākļos.Teorētiskajā daļā tiek aprakstīti ezeru veidi, to ihtiocenožu raksturi un izmaiņasklimata maiņas apstākļos, kā arī Burtnieku ezera raksturojošie parametri, izmantojotliteratūras datus; juridiskie dokumenti, kas regulē zivju ūdeņu kvalitāti.Analītiskajā daļā tiek analizētas Burtnieku ezera siltummīlošo un pārējo zivju suguekoloģiskās prasības un ihtiocenozes izmaiņas, kas liecina ka palielinās siltummīloši suguīpatsvars.Atslēgas vārdi: zivju sabiedrības, zivju ekoloģija, Burtnieku ezers, zandarts, līnis, klimatamaiņa",0
742,Kalcīta cements Ziemeļigaunijas glaciofluviālajos nogulumos,"Šī darba mērķis ir izpētīt sekundāro kalcītu Ziemeļigaunijas glaciofluviālajos nogulumos. Tika izgatavoti plānslīpējumi un mikroskopā pētīta sekundārā kalcīta izgulsnēšanās. Karbonātu pēcsedimentācijas izmaiņās izgulsnējas dažādi minerāli, tomēr visbiežāk tas ir kalcīts. Karbonātu pēcsedimentācijas izmaiņas notiek dažādās vidēs ar atšķirīgu temperatūru, ūdens ķīmisko sastāvu un cirkulāciju. Tas viss nosaka šķīšanu un cementa veidošanos. Tādējādi dažādās vidēs cementam ir atšķirīga forma, veidi, kristālu izmēri. Tā pētot cementu un tā izgulsnēšanās īpatnības var rekonstruēt vidi kādā tas ir izgulsnējies. Tomēr tas nav viennozīmīgi izdarāms, jo nogulumi var nonākt mainīgos vides apstākļos, šķīst un pārizgulsnēties vairākas reizes, kas apgrūtina izcelsmes noteikšanu. Iegūtie rezultāti liecina par to, ka cements veidojies atmosfēras ūdens pēcsedimentācijas izmaiņās aerācijas zonā, kur bijusi zema temperatūra, aktīva ūdens plūsma un liela šķīšana. Uz to galvenokārt norāda lielā porainība un meniskveida cements.Atslēgvārdi: sekundārais kalcīts, kristāli, meniskveida, porainība, šķīšana, rekristalizācija, zemledus, aerācijas, plānslīpējumi.",0
743,Pārrobežu piesārņojums jutīgā teritorijā: Platones upes baseins,"Bakalaura darbs „Pārrobežu piesārņojums jutīgā teritorijā: Platones upes baseins”, veikts, lai noskaidrotu Lietuvas pārrobežu piesārņojuma ietekmes tendenci uz Platones upes baseina ūdens kvalitāti un Latvijas teritorijas lomu upes piesārņojuma radīšanā. Lai realizētu izvirzīto mērķi, tika analizēti dažādi literatūras avoti, veikts makrofītu veģetācijas apsekojums, analizēti Latvijas Vides, ģeoloģijas un meteoroloģijas aģentūras hidroķīmiskie dati par 2003.-2007. gadu un 2006. gada hidroķīmijas izmaiņas pa mēnešiem Latvijas - Lietuvas pierobežā un Platones upes grīvā pie ietekas Lielupē, kā arī 2008. g. martā autores ievāktie ūdens paraugi visā upes garumā. Pētījuma rezultāti parāda pārrobežu piesārņojuma būtisko ietekmi, Latvijas puses apdzīvoto vietu notekūdeņu problēmu, kā arī labas Platones upes pašattīrīšanās spējas.Bakalaura darbs uzrakstīts uz 73 lapām, satur 24 attēlus, 12 tabulas, 7 pielikumus un 64 literatūras atsauces.Atslēgas vārdi: pārrobežu piesārņojums, jutīga teritorija, Platones upe.",0
744,Jūras krasta dinamika  posmā Skulte- Daugavgrīva,"Bakalaura darbā tiek apskatīts Rīgas līča krasta posms no Skultes līdz Daugavgrīvai, irizveidots literatūras apskats par jūras krasta procesiem un tos ietekmējošajiem faktoriem.Apskatīti jūras krastu ģeoloģiskajā monitoringā iegūtie rezultāti un aprakstīti nozīmīgākiekrasta erozijas gadījumi Rīgas līcī pēdējo desmitgažu laikā. Sīkāk analizēti atsevišķikonkrētās vietas krasta procesus vislabāk raksturojošie nivelēšanas profilu un Zvejniekciemāizveidoto stāvkrasta atkāpšanās pētījumu stacionāru dati. Darba noslēgumā sniegts īss ieskatspar potenciāli iespējamo apbūves apdraudētību krasta procesu tālākas attīstības gaitā.Darbā ir četras nodaļas, tā kopējais apjoms ir 50 lappuses, tekstu papildina 30 attēli –kartes, grafiki un fotogrāfijas.Atslēgas vārdi: akumulācija, erozija, krasta procesi, dinamika, piekrastes zona.",0
745,Topogrāfisko karšu M 1:10 000 konversijas iespējas no Microstation uz ArcGIS vidi,"Sarma Antonova, 2006. Topogrāfisko karšu M 1:10 000 konversijas iespējas noMicroStation uz ArcGIS vidi. Rīga, Latvijas Universitāte, 65 lpp. Maăistra darbs dabaszinātĦumaăistra grāda iegūšanai ăeogrāfijā.Darbā veikta vienkāršoto topogrāfisko karšu izveides digitālā formātā procesa izpēte, kasuzsākta jau 1998. gadā.Parādītas atšėirības un problēmas, kas radušās karšu izgatavošanas gaitā, pielietojot trīs dažādasspecifikācijas, kas reglamentējušas karšu zīmēšanas procesu, kā arī sekas karšu lapu zīmēšanaipēc teritoriāli administratīvā principa – pa pagastu robežām.Ăeogrāfiskās informācijas sistēmas izveide, teritoriālplānojumu aktīva izstrāde dažāda telpiskāsplānošanas līmeĦa teritorijām, nepieciešamība pārveidot MicroStation vidē zīmētās datnes uzcitiem formātiem, tajā skaitā uz *.shp datnēm – visi šie faktori saasina nepieciešamību pievērstpaaugstinātu uzmanību datu kvalitātes kontroles jautājumiem. Šajā darbā ir nodaĜa, kas aplūkojautājumus, saistītus ar topoloăiju un karšu topoloăiskās apstrādes līdzekĜiem. Ir iztirzātijautājumi, kas saistīti ar vienkāršoto topogrāfisko karšu konvertēšanu uz pēdējo jaunākospecifikāciju, lai kartes iegūtu vienādu izskatu un saturu.Aprakstītas metodes, ar kuru palīdzību iespējams pārkonvertēt *.dgn datnes uz punktu, līniju,laukumu un anotācijas slāni lietošanai Arc View vidē.Izteiktas idejas par topogrāfisko karšu datu sakārtošanu un jaunu karšu lapu izgatavošanaskoordinēšanu un datu uzglabāšanu centralizētā datubāzē turpmākajā ražošanas procesā.Darbs ir metodiska rakstura pieredzes apkopojums ar lietišėu ievirzi. Nav pieejamas zinātniskaspublikācijas vai lietotāja rokasgrāmatas ar konversijas procesa aprakstiem.Izdarīti secinājumi par galvenajām problēmām un nepilnībām konvertācijas procesā.Darba kopējais apjoms ir 65 lappuses, to papildina 90 attēli un 6 tabulas. Darbam ir 5 pielikumi.Atslēgas vārdi: topoloăija, objekti, digitālā karte, GIS, konvertācija.",0
746,Vējgāžu ģeogrāfiskais un ekoloģiskais raksturojums Talsu virsmežniecībā,".Darbā “Vējgāžu ģeogrāfiskais un ekaloģiskais raksturojums Talsu virsmežniecībā”  pirmajā daļā pastāstīts par vējgāžu lomu mežu dabiskajā attīstībā. Atspoguļotas arī 1967. un 1969. gada vētras postījumu sekas, kur vairāk pievērsta uzmanība priedes, egles un bērza audžu vēja noturībai. Pastāstīts arī par citos gados notikušajām vējgāzēm un to postījumu apmēriem. Darba otrajā daļā analizēti dati par 2005. gada vējgāžu postījumiem Talsu virsmežniecības mežos. Šeit galvenā uzmanība pievērsta postījumu apjomiem hektāros kā arī izgāztās koksnes daudzumam kubikmetros. Pētījuma rezultātā konstatēts, ka šāda stipruma vētrām kāda bija 2005. gadā Talsu rajona meži nespēj pretoties. Kaut gan platību ziņā ir nopostītas salīdzinoši lielas platības katrā no mežniecībām koksnes krājas ziņā uz kopējā fona zaudējumi nav tik lieli kā varētu šķist. Darba izstrādes gaitā iegūtie rezultāti apkopoti tabulās un vairākos desmitu attēlu.Atslēgas vārdi : vējgāzes, Talsu virsmežniecība, valdošās koku sugas, vējgāžu apjoma īpatsvars, hektāri, kubikmetri.",0
747,Smilšaino grunšu tipi un izplatība Liepājas pilsētas teritorijā starp Pērkones un Tirdzniecības kanālu,"Bakalaura darba „Smilšaino grunšu tipi un izplatība Liepājas pilsētas teritorijā starp Pērkones un Tirdzniecības kanālu” pētījuma mērķis ir noskaidrot kādi smilšaino grunšu tipi ir sastopami Liepājas pilsētas teritorijā starp Pērkones un Tirdzniecības kanālu, un kādi ir to izplatības areāli. Darba aktualitāti nosaka straujā Liepājas pilsētas attīstība posmā starp Pērkones un Tirdzniecības kanāliem.Pētījumā sniegts ieskats teritorijas vēsturiskajā attīstībā, sniegta vispārīga informācija par teritorijas ģeoloģisko uzbūvi, lauku un laboratorijas darbos iegūtajiem rezultātiem, izdalītajiem smilšaino grunšu tipiem un to izplatības likumsakarībām. Balstoties uz pētījumā iegūtajiem rezultātiem, noteikts grunts tips 11 paraugiem, tika sastādīta smilšu izplatības un virsmas karte, kā arī sastādīti ģeoloģiskie griezumi Liepājas pilsētas teritorijā no Pērkones līdz Tirdzniecības kanālam.Atslēgas vārdi: smilšaino grunšu tipi un izplatība, Liepājas pilsēta.",0
748,Tūrisma attīstība ziemeļaustrumu Vidzemē,"Tūrisms ir viena no dinamiskākajām saimniecības nozarēm pasaulē un Latvijā. Plānota nozares attīstība Latvijā sākusies tikai pēc valstiskās neatkarības atjaunošanas 1991. gadā. Pusgadsimtu pirms tam – padomju okupācijas laikā, tika izkropļota ne tikai ekonomikas attīstība, bet arī brīva ceļošana pa valsts teritoriju nebija iedomāja dažādu pastāvošo ierobežojumu dēļ. Lai gan tūrisms Latvijas uzņēmējiem nekad nenesīs tik lielu peļņu kā slavenākajos pasaules tūrisma rajonos, tomēr gūtie ienākumi ir pietiekami, lai attīstītu šo biznesu.Šobrīd tūrisma ziņā pieprasītākie Latvijas rajoni ir valsts centrālā daļa ap Rīgu un Bauskas virzienā, Baltijas jūras piekraste un daļa Kurzemes. Maģistra darbā „Tūrisma attīstība ziemeļaustrumu Vidzemē” veikta esošās situācijas analīze tūrisma nozarē Alūksnes un Gulbenes rajonā,  prognozēta iespējamā attīstība perspektīvā. Lai gan šajos rajonos ir pietiekami liela tūrisma resursu daudzveidība, tiek radīta atbilstoša infrastruktūra, daudzu cilvēku priekšstatos reģions šķiet neinteresants no tūrisma viedokļa.  Tādēļ darba galvenais mērķis ir sniegt tūrisma attīstības un ietekmes novērtējumu ziemeļaustrumu Vidzemē. Maģistra darbā iekļauta vispusīga informācija par pētāmā reģiona tūrisma resursiem un tūrisma pakalpojumiem vērtēta nozares ietekme uz reģiona ekonomiku, kultūru, dabu un sociālajā norisēm, noteiktas nozīmīgākās tūrisma teritorijas, veikta tūrisma attīstības nosacījumu un turpmākās attīstības iespēju analīze, doti konkrēti ieteikumi sekmīgai tūrisma attīstībai perspektīvā.Maģistra darba apjoms ir 97 lapas ar 10 pielikumiem. Tas sastāv no 4 nodaļām, kurās ietveras 12 tabulas, 27 attēli, un 128 literatūras avoti.Atslēgas vārdi: ziemeļaustrumu Vidzeme, tūrisma attīstība, tūrisma resursi, tūrisma produkts, tūrisma ietekme, ilgtspējīgs tūrisms.",0
749,"Ilglaicīgo fenoloģisko novērojumu analīze Latvijā","Guntas Grišules maģistra darba tēma ir ilglaicīgo fenoloģisko novērojumu analīze Latvijā. Maģistra darbā raksturota pasaules un Latvijas fenoloģijas vēsture, fenoloģiskās fāzes ietekmējošie faktori un fenoloģiskās tendences pasaulē. Izmantojot lineāro regresiju un Mann – Kendall trenda testu, analizētas fenofāzu iestāšanās izmaiņas laika un telpas skatījumā Latvijā. Detalizētāk raksturota Betula pendula un Acer platanoides veģetācijas perioda mainība, apskatītas 10 sugu fenoloģiskās izmaiņas normas periodā un ilgtermiņa izmaiņas no 1927. līdz 2004. gadam, kā arī veikta ietekmējošo  faktoru – temperatūra un nokrišņi – kopsakarību analīze. Atslēgas vārdi: fenoloģija, fenoloģiskie novērojumi, fenoloģiskās tendences, veģetācijas periods, Latvija.",0
750,Upju caurplūduma atbildes reakcija uz atmosfēras nokrišņu izkrišanas  raksturu,"Bakalaura darbā tiek pielietota kroskorelācijas funkcijas analīze starp nokrišņu un caurplūduma rindām trīs Latvijas upju baseinos, tādejādā veidā nosakot pēc cik dienām pēc nokrišņu notikuma tas atsauksies notecē maksimāli un nosakot noteces atbildes perioda kopējo ilgumu, notikuma ietekmes uz caurplūdumu ilgumu. Rezultāti Latvijas kontekstā ir uzskatāmi par inovatīviem, bet tajā pašā laikā saskan ar vispārzināmajiem hidroloģijas principiem un ļauj izdarīt loģiskus secinājumus. Literatūras apskata daļā tiek izvērtēta hidroloģiskā cikla komplicētība. Tāpat arī dots īss ieskats mūsdienu hidroklimatiskajās aktualitātēs Latvijas pētījumos. Bakalaura darba metodikas sadaļā aprakstīti matemātisko rezultātu interpretēšanas principi. Rezultāti reprezentē katru upes rādītāju sekojošos rādītājos: 30 gadu perioda kopējais rādītājs, 30 gadu periodu sezonāli sadalīti rādītāji un rādītāji, kas attiecināmi uz nokrišņiem bagātākajiem un nabadzīgākajiem gadiem pētījumu teritorijā.",0
751,Podzolēšanās procesa attīstība un to ietekmējošie faktori aizaugošās lauksaimniecības zemju augsnēs,"Podzolēšanās process attīstās galvenokārt meža zemēs un ir dominējošais augsnes veidošanās process Latvijā, kur pēdējās desmitgadēs meža zemju platība ir palielinājusies. Tādēļ maģistra darba mērķis ir noskaidrot podzolēšanās procesa attīstību un to ietekmējošos faktorus dažādas ģenēzes ģeoloģiskajos nogulumos pēc lauksaimniecības zemju apmežošanās.Analizējot augsnes morfoloģiskās, fizikālās un ķīmiskās īpašības dažāda vecuma meža zemēs konstatēts, ka podzolēšanās procesa attīstību ietekmē augsnes granulometriskais sastāvs. Podzolēšanās process visstraujāk norisinās meža zemju augsnēs, kas veidojušās uz eolajām kāpām, salīdzinājumā ar Baltijas ledus ezera, glaciolimniskajiem un morēnas nogulumiem, par ko liecina brīvo un aktīvo alumīnija un dzelzs savienojumu uzkrāšanās iluviālajos horizontos. Atslēgas vārdi: augsnes īpašības, apmežošanās, granulometriskais sastāvs, augsnes magnētiskais jutīgums",0
752,Integrētā piekrastes vides pārvaldība: Engures novada piemērs,"Bakalaura darba „Integrēta piekrastes vides pārvaldība: Engures novada piemērs” mērķis ir analizēt Engures novada dabas un sociālekonomisko sektoru mijsakarību piekrastes teritorijas pārvaldībā, un izstrādāt priekšlikumus integrētas piekrastes vides pārvaldības attīstībai Engures pašvaldībā, jo piekrastes kā teritorija ir viens no nozīmīgākajiem cilvēces resursiem.Bakalaura darba noslēgumā sniegti pētījuma secinājumi. Pētījuma rezultātus iespējams izmantot, analizējot arī citu pašvaldību vides pārvaldību un attīstību.Darbā ir 6 nodaļas, kas ietver 82 lapaspuses. Bakalaura darbs satur uzskates materiālus: 6 attēlus un 13 tabulas. Darba izstrādē izmantoti 98 literatūras avoti.Atslēgvārdi: piekraste, vides pārvaldība, dabas vide, sociālekonomiskā vide, sadarbības pārvaldība",0
753,Gobu (Ulmus glabra) un vīksnu (Ulmus laevis) audžu struktūras Ogres upes ielejā,"Bakalaura darbā ir apkopoti materiāli par gobas un vīksnas izplatību pasaulē, Eiropā un Latvijā. Latvijā gobu un vīksnu audzes ir ļoti retas, to platība ir 863,7 ha (0.07% no mežu kopplatības), tās sastopamas upju palienēs un stāvās nogāzēs (gravas, upju terases). Gobas un vīksnas audžu struktūras pētījumi veikti Ogres upes ielejā (5 parauglaukumi). Analizēts koku un krūmu stāva sugu sastāvs, vecums, stāvojums un pieauguma dinamika. Koku stāvā valdošā suga ir goba ar vīksnas, oša un citu sugu piejaukumu. Gobas visās pētītajās vietās pārsvarā ir vidēja vecuma (41-80 gadi), to pieaugums pēdējos 5 gados ir pozitīvs. Krūmu stāvā pamežā valdošā ir ieva, atjaunojas goba, osis, kļava un baltalksnis, kas liecina par gobu mežu noturību Ogres upes palienē.Atslēgas vārdi: goba, vīksna, izplatība, mežaudzes, vecums, stāvojums, dabiskā atjaunošanās.",0
754,Vijas upes posmu hidromorfoloģijas kvalitātes novērtējums,"Maģistra darba mērķis ir izvērtēt un analizēt Vijas upes hidromorfoloģisko kvalitāti un to ietekmējošos faktorus, lai rastu skaidrojumu vizuālajām upes stāvokļu izmaiņām. Kā pamatmetode Vijas upes stāvokļu novērtēšanā tika pielietota upju posmu hidromorfoloģiskā metode – RHS. Papildus tam tika izvērtēti meliorācijas dati pētāmajos posmos, kā arī novērtēts zemes lietojuma veids pētāmajos upes posmos, gan arī upes baseinā.Pētījuma rezultāti parāda, ka pēc upes hidromorfoloģiskās novērtējuma metodes, Vijas upes vide kopumā atbilst labai kvalitātei. Vides modifikācijas indekss parāda, ka upe ir daļēji izmainīta cilvēku saimnieciskās darbības rezultātā. Meliorācijas datu analīze parāda, ka būtiski upi ir ietekmējusi meliorācijas sistēmu izveide, kā arī upju taisnošana. Dominējošais zemes lietojuma veids upes baseinā ir meži (57%) un ganības (17%).",0
755,Kājāmiešanas kā pārvietošanās veida iespējas Rīgas centra apkaimē,"Maģistra darbā „Kājāmiešanas kā pārvietošanās veida iespējas Rīgas Centra apkaimē” tiek pētīts, kā būtu jāmaina Rīgas pilsētvidi, lai tā būtu piemērotāka kājāmiešanai. Pētījums ir balstīts uz lauka pētījuma metodēm – novērojumiem, anketēšanas un intervēšanas metodēm. Rezultātā noskaidrots, ka, lai gan kājāmgājēji ir galvenie satiksmes dalībnieki vairumā novērojumu paraugvietu, kopumā cilvēki nav apmierināti ar kājāmiešanas situāciju Rīgas Centra apkaimē un saskata daudzas iespējas, kā to uzlabot. Būtiskākās no tām ir velojoslu ieviešana uz brauktuves, satiksmes intensitātes mazināšana, kājāmgājēju tīklu izveide un kvalitatīvas publiskās ārtelpas attīstība. Atslēgas vārdi: kājāmgājēji, Rīgas Centra apkaime, satiksmes organizēšana, veloinfrastruktūra, publiskā ārtelpa.",0
756,Kleistu izgāztuves situācijas raksturojums un iespējamie teritorijas attīstības risinājumi,"Bakalaura darba „Kleistu izgāztuve: situācijas raksturojums un iespējamie teritorijas attīstības risinājumi” mērķis ir aprakstīt esošo situāciju Kleistu izgāztuvē un piedāvāt iespējamos risinājumus teritorijas rekultivācijai un iespējamai attīstībai nākotnē. Darba pētījums ir aktuāls tāpēc, ka Latvijā joprojām ir palikušas piesārľotas teritorijas, kas neatbilst Eiropas Savienības prasībām.Darba rezultātā tika noskaidrotas galvenās lietišķās un praktiskās izgāztuvju rekultivācijas problēmas, kā arī piedāvāti teritorijas rekultivācijas un attīstības risinājumi.Darbā ir 51 lapa, 15 attēli, 2 tabulas un 1 pielikums.Atslēgvārdi: izgāztuvju rekultivācija, teritorijas attīstība, plānošana.",0
757,Cieceres upes hidroloģiskā režīma ilgtermiņa un sezonālās izmaiņas,"Mana Bakalaura darba tēma ir „Cieceres upes hidroloģiskā režīma ilgtermiņā un sezonālās izmaiņas”. Bakalaura darba mērķis ir noskaidrot Cieceres upes hidroloģiskā režīma ilgtermiņa un sezonālajām izmaiņas, kā arī klimatisko apstākļu ietekmi.Šādi pētījumi, kurā būtu aplūkota klimatu mainības ietekme uz upes hidroloģisko režīmu, par Cieceres upi nav veikti, tāpēc ir svarīgi izpētīt kā ilgtermiņā un sezonāli mainās upes notece. Darbā tika analizēts Cieceres hidroloģiskais režīms un tā izmaiņas: ikdienas caurplūdums, ūdens temperatūras un ledus režīma dati. Hidroloģiskā režīma izmaiņas tika apskatītas saistība ar gaisa temperatūras un nokrišņu summas izmaiņām. Tika secināts, ka Cieceres hidroloģiskā režīma izmaiņas galvenokārt notikušas ziemas un pavasara sezonās un ir lielā mērā saistītas gaisa temperatūras un atmosfēras nokrišņu summu izmaiņām. Atslēgas vārdi: Cieceres upe, hidroloģiskais režīms, notece, atmosfēras nokrišņi, gaisa temperatūra.",0
758,Augšņu faktora loma ozolu audžu izplatībā Latvijā,"Latvijas atrašanās parastā ozola (Quercus robur L.) izplatības areāla ziemeļu pierobežā paver iespējas vērtēt klimata pārmaiņu ietekmi uz sugu izplatības areālu maiņu. Lai varētu veikt šādus pētījumus, vispirms svarīgi ir noskaidrot edafisko faktoru ietekmi uz konkrētas sugas izplatību.  Bakalaura darba mērķis ir raksturot augsnes un to fizikālās un ķīmiskās īpašības Latvijas ozolu mežaudzēs.Bakalaura darbā ir apkopota informācija par ozolu mežaudzēm un to izplatības ietekmējošiem faktoriem, kā arī interpretēti ozolu audžu parauglaukumos ievākto augšņu paraugu fizikālo un ķīmisko analīžu rezultāti. No veiktajiem pētījumu rezultātiem var konstatēt, ka ozols ir ekoloģiski ļoti plastiska suga un var veidot audzes granulometriskā sastāva, karbonātu klātbūtnes un organiskā slāņa humifikācijas pakāpes ziņā ļoti dažādās augsnēs, turklāt ozolu audžu īpašības ietekmē vairāku faktoru mijiedarbība. Atslēgvārdi: pavadoņsugas, klimata pārmaiņas, edafiskie faktori, brīvie karbonāti.",0
759,Sociālģeogrāfiskā pieeja ciemu attīstības plānošanā: Ķekavas novada piemērs,"Maģistra darba tēma ir - Sociālģeogrāfiskā pieeja ciemu attīstības plānošanā, Ķekavas novada piemērs. Maģistra darba mērķis ir izstrādāt pamatojumu sabiedrības profila kā instrumenta ciemu (teritoriālu kopienu) attīstības pārvaldībai un plānošanai Ķekavas novadā, un izstrādāt ieteikumus tālākai ciemu attīstības plānošanai. Mūsdienu dzīvesveida iespaidā liels cilvēku skaits savu dzīves vietu izvēlas tajā vietā, kura viņiem ir nozīmīga pateicoties dažādiem apstākļiem. Neatkarības atgūšanas un ekonomiskās attīstības laikā daudz cilvēku Pierīgu izvēlējušies par savu dzīves vietu. Ķekavas novada piepilsētas telpa ir viena no blīvāk apdzīvotajā Pierīgas telpām, tāpēc nepieciešams attīstīt šos ciemus par pilnvērtīgām dzīves telpām, lai iedzīvotāji veidotu vietu pēc pašu vēlmēm, iedzīvotāju kopēju aktivitāšu rezultātā, kā arī sabiedrības līdzdalības veicināšanā.",0
760,Lauku degradētās teritorijas: Ziemeļlatgales piemērs,"Pētījumos par degradētajām teritorijām ASV, Lielbritānijā, Vācijā un citur jau pirms vismaz 15 gadiem ir aizsākts meklēt risinājumus šai problēmai. Ir simtiem degradēto teritoriju Pasaulē, kas ir tikušas atjaunotas, taču Latvija šai procesā vēl nav piedalījusies. Latvija ir „ielēkusi” kapitālismā un 20 gadus vēlāk kā R-Eiropā pārcietusi deindustrializāciju, taču nav pamata deindustrializācijas problēmu risināšanu atstāt uz vēlāku laiku. Pašreiz aizvien plašāk notiek degradēto teritoriju pētījumi arī Latvijā. Taču tie pārsvarā tās skatās vietās, kur tās jau ir identificētas, veicot to revitalizācijas vai citu aspektu pētījumus. Taču šis darbs ir mērķēts uz degradēto teritoriju datu bāzes izveidi Ziemeļlatgalei. Darba rezultātā šāda datubāze arī ir izveidota, kas varēs kalpot par turpmāku pamatu pētījumiem teritorijā.",0
761,Pilsētu svētku nozīme kultūras mantojuma aizsardzībā un attīstībā: Kuldīgas un Tukuma piemēri,"Maģistra darbs „Pilsētu svētku nozīme kultūras mantojuma aizsardzībā un attīstībā: Kuldīgas un Tukuma piemēri” ir veltīts aktuālu mūsdienu sociālās, ekonomiskās un kultūras procesu izpētei Latvijas pilsētās, izzinot, kā šodienas attīstībā tiek izmantoti unikālie vietas resursi. Pētījumā ir veikta pilsētas svētku jeb festivālu kā spilgtu vietas identitāti apliecinošu notikumu un kultūras mantojuma vērtību savstarpējās mijiedarbības izpēte. Kā piemēri analizēti Kuldīgas un Tukuma pilsētu 2010. gada vasarā notikušo festivālu norises telpiskie, saturiskie un organizatoriskie aspekti saistībā ar vietas kultūras mantojuma vērtībām.Kultūras mantojums atspoguļo vietas un tautas pagātni, tā aizsardzība parāda tagadni un nākotnes iespējas. Pilsētu festivāli, kas mūsdienās tiek regulāri organizēti teju ikkatrā pilsētā, ir labs veids, kā likt sabiedrībai apzināties savas vērtības un to potenciālās iespējas, jo sabiedriska atzinība ir kultūras mantojuma saglabāšanas labākā garantija.Kultūras mantojums un pilsētu festivāli ir savstarpēji ieinteresēti partneri – festivāls izpaužas kā līdzeklis kultūras mantojuma funkciju paplašināšanā, savukārt, kultūras mantojums piedalās mūsdienu pilsētu sociālekonomiskajos procesos.Atslēgas vārdi: festivāls, kultūras mantojums, kultūras identitāte, sociālekonomiskie procesi.",0
762,Kosu ģints (Equisetum L.) sugu izplatība un ekoloģija Latvijā,"Kosas (Equisetum L.) ir ķīļlapjveidīgo augu klases pārstāvji. Latvijā savvaļā sastopamas 13 kosu sugas. Autora mērķis darbā “Kosu izplatība Latvijā” ir izstrādāt Latvijā sastopamo kosu sugu izplatības kartes, pārveidot tās uz 10x10 km karšu sistēmā, analizēt to augšanas faktorus, izstrādāt datubāzi ar Latvijā sastopamajām kosu sugām. Maģistra darbā ir ievads, 4 nodaļas, secinājumi un ierosinājumi, kā arī pielikums. Pirmajā nodaļā ir apkopota irnformcija par kosu izplatību pasaulē. Otrajā nodaļā ir darba metodes un uzdevumi. Trešajā daļā ir apkopoti literatūras materiāli par augšanas apstākļiem. Ceturtajā nodaļā ir publicētas un analizētas kartes par izplatību Latvijā. Pielikumā ir datubāzes materiāli. Kopā tika ievākti dati no 4 herbārijiem (Latvijas Universitātes Bioloģijas fakultātes, K.R.Kuppfera, K.Starca, P.Lakševica) un 3 augu kartotēkām (A.Rasiņa, A.Āboliņas, Latvijas Universitātes Bioloģijas institūta), kā arī no floras saraksta.Ar datu bāzes palīdzību tika izstrādātas kartes, veidoti grafiki par biotopiem. Pētījuma un datu analīzes ilustrēšanai darbā ir ievietotas kartes, grafiskie attēli un tabulas. No izplatītkajām sugām, visvairāk sastopamais biotops ir mežs, kas pārākumu atainoja starp trim sugām. Kosu visizplatītākā ainavzeme ir Piejūras zemiene. Visizplatītākā suga Latvijā ir pļavas kosa (Equisetum pratense).",0
763,Nitrātjonu satura izmaiņas augsnē un tās ietekmējošie faktori nitrātjutīgajās teritorijās Latvijā,"Šajā pētījumā pirmo reizi Latvijā ir aprakstīts nitrātjonu satura izmaiņu augsnē un to ietekmējošo faktoru kopums nitrātu jutīgajās teritorijās. Pētījuma ietvaros ir noskaidrota nitrātjonu satura izmaiņas augsnē, kā arī sakarības starp nitrātjonu saturu augsnē ietekmējošajiem faktoriem nitrātu jutīgajās teritorijās Latvijā. Balstoties uz iegūtajiem rezultātiem, ir iespējams novērtēt nitrātjonu izskalošanās procesu attīstību, kā arī dabisko un antropogēno faktoru ietekmi uz nitrātjonu satura izmaiņām augsnē, kas ir būtiski ilgtspējīgā lauksaimniecībā.Pētījumā konstatēts, ka rudens sezonās nitrātjonu saturs augsnē ir samazinājies neatkarīgi no augsnes granulometriskā sastāva un radītais gruntsūdeņu piesārņošanas risks ir maznozīmīgs. Galvenie faktori, kas ietekmē nitrātjonu satura izmaiņas augsnē, ir augsnes agroķīmiskās īpašības un granulometriskais sastāvs, kā arī kultūrauga priekšaugs un izmantotie mēslošanas līdzekļi.Maģistra darbs izstrādāts, izmantojot rezultātus, kas iegūti no 15 parauglaukumiem augsnes minerālā slāpekļa monitoringa ietvaros nitrātu jutīgajās teritorijās laika periodā no 2005. g. rudens līdz 2011. g. pavasarim.Atslēgvārdi: slāpeklis, monitorings, lauksaimniecība, nitrātjonu izskalošanās.",0
764,Ainavu izmaiņu ietekmējošie faktori Vandzenes pagastā,"Bakalaura darbā tiek apskatīts ainavas jēdziens un tā būtība, ainavu veidošanās, ainavu iedalījums un ainavu ietekmējošie faktori Eiropā, Baltijā un Latvijā. Ir iegūta un apkopota vispārējā informācija par Vandzenes pagastu.  Darbā ir uzskaitīti un salīdzināti dažādi laika periodi un to ietekme uz ainavu izmaiņām, piemēram, Padomju laiki vai Latvija pēc neatkarības iegūšanas. Pirmajā nodaļā ietilpst literatūras apkopojums un analīze par ainavas jēdzienu, ainavas veidošanos, ainavu iedalījumu un ainavu ietekmējošiem faktoriem Eiropā, Baltijā un Latvijā.Otrajā nodaļā tiek aprakstītas metodes un izmantotie materiāli, ar kuru palīdzību tika izstrādās bakalaura darbs. Ir uzskaitīts arī  galvenais mērķis un uzdevumi, kurus autors izmantoja pētnieciskās daļas izstrādē. Trešajā nodaļā apkopots vispārīgais Vandzenes pagasta raksturojums, svarīgākā informācija, kas palīdzēja izstrādāt pētniecisko daļu, ir salīdzināta bijuša ainava ar mūsdienās esošo, kā arī ģeogrāfiskais novietojums un kartogrāfiskais materiāls.Ceturtajā nodaļā ir apkopoti un analizēti rezultāti, kurus autors ieguvis veicot pētīju Vandzenes pagastā. Tiek raksturota pētāmā teritorija un konstatētas ainavu izmaiņu tendences Vandzenes pagastā no 20. gadsimta 80. gadiem līdz mūsdienām. Konstatētās ainavu izmaiņu tendences tiek salīdzinātas ar citu autoru konstatētajām ainavu izmaiņām citās pētījumu teritorijās. Pētījuma ietvaros tiks veikta arī Vandzenes pagasta iedzīvotāju aptauja, lai noskaidrotu viņu veidoli par pagasta ainavu un ainavu ietekmējošajiem faktoriem. Atslēgvārdi : Vandzenes pagasts, ainavu izmaiņas, ietekmējošie faktori.",0
765,Latvijas-Lietuvas pārrobežu sadarbība: Bauskas pilsētas piemērs,"Maģistra darba mērķis ir izvērtēt Latvijas-Lietuvas pārrobežu sadarbību, izmantojot Bauskas pilsētas piemēru. Pārrobežu sadarbība ir viens no veidiem, kā attīstīt pierobežas un tai tuvu esošos reģionus, lai tur dzīvojošajiem iedzīvotājiem būtu iespējama augstāka dzīves līmeņa sasniegšana.Par pētāmo teritoriju izvēlēta Bauskas pilsēta, kuras ģeogrāfiskais novietojums ir blakus pierobežai, atrodoties tiešā tās ietekmē. Pilsēta iesaistīta Latvijas-Lietuvas pārrobežu sadarbības programmas sešos projektos. Vairākos projektu ietvaros rīkotajos pasākumos dota iespēja piedalīties vietējiem iedzīvotājiem. Daļēji strukturētās intervijas atklāj aptaujāto baušķenieku saikni ar Lietuvu.Darbs ir sadalīts četrās nodaļās. Pirmajā nodaļā ir apkopots darba zinātniskais pamatojums, otrā nodaļa sniedz pētījumā pielietoto metožu un materiālu izklāstu, trešajā un ceturtajā nodaļā atspoguļoti pētījuma rezultāti.Atslēgas vārdi: robeža, pierobeža, pārrobežu sadarbība, Latvija, Lietuva, Bauska.",0
766,Makrofītu un fitoplanktona izmantošana Abula ekoloģiskā stāvokļa noteikšanā,"Bakalaura darba mērķis bija noteikt Abula ekoloģisko stāvokli. Ekoloģiskā stāvokļa novērtēšanai tika veikta upes makrofītu izpēte 2004. gada un 2005. gada vasarā. Pirmajā gadā tika veikta upes apsekošana, makrofītu sugu un aizauguma pakāpes noteikšana, kā arī tika raksturots biotops, bet otrajā gadā tika veikta būtiskāk ietekmēto upes posmu izpēte 100 m garos posmos. Lai labāk raksturotu šos posmus, pēc makrofītu sugu sastāva un to projektīvā seguma posmā tika aprēķināts Šennona, Simpsona un maksimālās daudzveidības indekss, saprobitātes pakāpe, IBMR indekss, kā arī pēc H.Ellenberga skalas raksturota sugu prasība pēc slāpekļa. Papildus būtiskāk ietekmētajos posmos tika ievākti un analizēti fitoplanktona paraugi. Pēc fitoplanktona sugu sastāva tika aprēķināta saprobitātes pakāpe un Šennona indekss.Bakalaura darbs uzrakstīts uz 71 lapas, satur 8 attēlus, 20 tabulas un 57 literatūras norādes.",0
767,Kāla ezera ilgtspējīga attīstība,"Maģistra darbs „Kāla ezera zivju resursu ilgtspējīga pārvaldība” ir veltīts Kāla ezera zivju bāzes novērtēšanai un introdukcijas (ieaudzēšanas) eksperimenta izvērtēšanai, kā arī biedrības „Kāla ezera padome” darbības analīzei. Darba mērķis ir izvērtēt introducējamo lašveidīgo dzimtas zivju arktikas paliju (Salvelinus alpinus), sīgu (Coregonus lavaretus) atražošanas (ielaišanas) iespējas Kāla ezerā, lai pēc iespējas pilnvērtīgāk izmantotu ezera dabisko barības bāzi. Galvenais darba uzdevums ir lašveidīgo dzimtas zivju ieaudzēšanas izvērtējums un ar to saistītās izmaiņas tuvākās apārtnes apdzīvotajās teritorijās, līdz ar to secinājumi par biedrības darbības pozitīvajiem un negatīvajiem aspektiem. Vislielākā nozīme ir veltīta lašveidīgo zivju introdukcijas izvērtējumam, līdz ar to ir pētījumu apraksts jau no 2007. gada par eksperimenta „Vērtīgo lašveidīgo zivju sugu: sīgas (Coregonus lavaretus) un palijas (Salvelinus alpinus) zivju mazuļu ieaudzēšanu Kāla ezerā”norisi, nārsta vietām, 2010. gadā barības nišu pārklāšanos. Liela daļa informācijas par 2010. gadu ir iegūta no licencēšanas, kas ir aprakstīta biedrības darbības analīzes nodaļā. Ihtiofaunas salīdzinājums no 2000. – 2010. gadam, kas dod ieskatu zivju krājuma izmaiņās. Biedrības darbības analīzes nodaļā ir licencēšanas ieviešana un biedrības darbības izvērtējums, kā arī nākotnes plāni.Lai gan pagaidām ir grūti izdarīt konkrētus secinājumus par introducējamo zivju ieaudzēšanu, bet kopumā eksperimentu var uzskatīt par izdevušos. Diemžēl, lai izvērtētu barības nišu pārklāšanos, neizdevās noķert nevienu paliju, kas izskaidrojams ar ezera lielo platību un lašveidīgo zivju ķeršanas īpatnībām. Šis darbs būs ieskats tālākiem pētījumiem, lai iegūtu pēc iespējas vairāk informācijas par ielaisto zivju uzvedību jaunā vidē un novērstu iespējamās kļūmes atražošanas procesā. Maģistra darba apjoms 98 lpp., darbā tiek izmantoti 34 attēli 16 tabulas un 30 literatūras avoti.Atslēgas vārdi: Palija, sīga, zivju introdukcija, ezeru apsaimniekošana, ilgtspējīga pārvaldība",0
768,Slocenes upes baseina noteces režīma izmaiņas un ūdens kvalitātes novērtējums,"Mana bakalaura tēma ir „Slocenes upes baseina noteces režīma izmaiņas un ūdens kvalitātes novērtējums”. Bakalaura darba mērķis ir  izpētīt Slocenes upes sezonālas un ilgtermiņa noteces izmaiņas, ūdens kvalitāti un to ietekmējošos faktorus. Tukumā un tā tuvējā apkārtnē jauna apbūve tiek veidota arvien tuvāk upei, tāpēc ir svarīgi izpētīt,kā  ilgtermiņā mainās upes notece. Darbā tika analizēts Slocenes upes baseina hidroloģiskais režīms un tā izmaiņas: daudzūdens un mazūdens gadi, vasaras un ziemas minimālie caurplūdumi, kas kopumā sakrīt ar tendencēm, kas novērojamas citām rietumu hidroloģiskā rajona upēm.Slocene ir  lielākā upe, kas ietek Ķemeru nacionālajā parkā, tāpēc ir nepieciešams izpētīt tās ūdeņu ķīmisko sastāvu, jo upe aizsargājamās dabas teritorijās var ienest ievērojamu piesārņojuma daudzumu. Tika secināts, ka kopumā Slocenes upes ūdeņos ķīmisko elementu koncentrācijas pārsniedz vidējās Latvijas virszemes ūdeņu koncentrācijas (sevišķi NH4+, NO2-, Pkop) un antropogēni radītais piesārņojums ietekmē gan nacionālo parku, gan prioritāros karpveidīgos zivju ūdeņus.Bakalaura darbā ir 53 lappuses un tas sastāv no 6 nodaļām. Darbā ievietoti 18 attēli un 5 tabulas.Atslēgas vārdi: Slocenes baseins, notece, ilgtermiņa izmaiņas, ūdens kvalitāte, biogēnie elementi",0
769,Irbes šauruma krasta nogāzes seklūdens daļas dinamika saistība ar krasta eroziju,"Darbs „Irbes šauruma krasta nogāzes seklūdens daļas dinamikas saistība ar krasta eroziju” ir pētījums par jūras krasta seklūdens daļas izmaiņām laika gaitā. Izstrādājot darbu tiek meklētas sakarības starp zemūdens vālu skaita izmaiņām un krasta procesiem. Darbā ir apskatīta Kurzemes piekrastes daļa – Irbes šaurums, kurā pētītas seklūdens vālu izmaiņas laika posmā no 1997. gada līdz 2010. gadam izmantojot aerofoto uzņēmumus. Sīkāk analizēts Irbes šauruma posms pretī Mazirbei, kur veikta batimetrijas kartēšana un analizēti jūras krasta ģeoloģisko procesu monitoringa dati. Darbs iesākts ar literatūras analīzi, kurā tiek izskaidrota darbā lietotā terminoloģija un raksturoti piekrastē un tās seklūdens daļā notiekošie procesi. Ir minētas vairākas metodes, ar kurām iespējams noteikt krasta nogāzes seklūdens daļas dinamikas saistību ar krasta eroziju. Katra izmantotā metode darbā tiek analizēta. Darbs sastāv no 4 nodaļām, tā kopējais apjoms ir 55 lappuses. Darbā ir ievietoti 30 attēli, izmantoti 28 literatūras avoti.Atslēgas vārdi : jūra, akumulācija, piekraste, batimetrija, erozija.",0
770,Podzolēšanās procesa attīstība morēnas pauguru mežu augsnēs,"Maģistra darbā ir apzināti galvenie podzolēšanās procesu ietekmējošie dabiskie un antropogēnie faktori un procesa pētīšanas metodes pasaulē .Darba mērķis ir noskaidrot podzolēšanās procesa attīstību uz morēnas nogulumiem un to ietekmējošos faktorus. Latvijā līdz šim nav veikta podzolēšanās procesa novērtēšana uz šāda veida nogulumiem. Pētījuma ietvaros ar statistiskām metodēm ir noskaidroti galvenie procesa ietekmējošie faktori: veģetācija un tās vecums, ģeoloģiskie nogulumi, profila novietojums reljefā, augsnes granulometriskais sastāvs.Atslēgas vārdi: podzolēšanās process, ekstrahējamais Al un Fe, vides faktoru ietekme, māla daļiņu izskalošanās.",0
771,Augāju dinamika pamestajās  lauksaimniecības zemēs,"Bakalaura darba nosaukums ir „Augāju dinamika pamestajās lauksaimniecības zemēs”. Darbā ir aprakstīta lauksaimniecības zemju klasifikācija un to rādītāji Latvijā sākot ar 1945. gadu līdz mūsdienām, pamesto lauksaimniecības zemju aizaugšanas veidi, zālāju kategorijas, aizaugušo teritoriju apsaimniekošanas metodes un veģetācijas noteikšanas metodes. Apsekojot izvēlētās pamestās lauksaimniecības zemes Taurenes, Bānūžu un Inciema apkārtnē, tika novērots, ka visās trīs teritorijās notiek apmežošanās ar egļu, priežu, bērzu un kļavu koku sugām, tādējādi nomācot un izkonkurējot pļavām raksturīgos biotopus un samazinot to bioloģisko daudzveidību, tādēļ tika raksturotas dominējošās augu sugas šajās teritorijās un noskaidroti to augšanas apstākļi.Darbs sastāv no 58 lapaspusēm, no 8 attēliem, 8 tabulām un 2 tabulām, kas atrodas pielikumu sadaļā.Atslēgvārdi: pamestās lauksaimniecības zemes, veģetācija, apsaimniekošana, bioloģiskā daudzveidība, apmežošanās, zālāji.",0
772,Latvijas būvnormatīvu atbilstība ilgtspējīgas būvniecības principiem,"Darbā analizēta Latvijas būvnormatīvu atbilstība ilgtspējīgas būvniecības principiem. Šajā nolūkā identificēti ilgtspējīgas būvniecības principi, apskatīta Latvijas normatīvo aktu, kas attiecas uz būvniecību, struktūra un Latvijas būvnormatīvu vieta tajā un veikts neliels ieskats starptautiskajos normatīvajos aktos, kas attiecas uz būvniecību. Nedaudz apskatīti citu valstu, kurās valda nosacīti līdzīgi klimatiskie apstākļi, (Igaunijas, Amerikas Savienoto Valstu, Kanādas, Vācijas, Somijas, Zviedrijas, Norvēģijas un Anglijas) normatīvie akti, kas attiecas uz būvniecību un aktivitātes ilgtspējīgas būvniecības sasniegšanai. Darbā vērtēta Latvijas būvnormatīvu atbilstība ilgtspējīgas būvniecības principiem. Galvenais uzsvars tiek likts uz energoefektivitātes jautājumu. Būvnormatīvu analīzes rezultātā, kontekstā ar citu valstu pieredzi un būvniecības industrijas profesionāļu viedokļiem, doti ieteikumi Latvijas būvnormatīvu uzlabošanai, tuvinot Latvijā izvirzītās prasības būvniecības jomā ilgtspējīgas būvniecības principiem. Atslēgas vārdi: Ilgtspējīga būvniecība, energoefektivitāte, Latvijas būvnormatīvi, būvniecības normatīvie akti.",0
773,Bezdarbs un migrācija Ogres novadā,"Izstrādātais darbs „Bezdarbs un migrācijas procesi Ogres novadā” ļauj ielūkoties un ieskatīties vienā no aktuālākajām mūsdienu problēmām – bezdarbs un tā izrietošās sekas jeb izceļošana. Bakalaura darba mērķis ir izpētīt bezdarba un nodarbinātības situāciju Ogres novadā, un raksturot ar to saistītās migrācijas iezīmes, kā arī izstrādāt priekšlikumus nodarbinātības līmeņa paaugstināšanai Ogres novadā. Rezultāti ir iegūti un atspoguļoti, pamatojoties uz Ogres novada iedzīvotāju norādītām atbildēm anketās. Secinājumi veidoti uz rezultātiem, kas attiecīgi balstās uz ievāktām aptaujām „par darba iespējām Ogres novadā”, kā arī „par darba meklējumiem ārzemēs”.Vadoties pēc iegūtajiem rezultātiem, autors ir izstrādājis un piedāvājies iespējamos priekšlikumus un variantus, lai rastu atbildes uz izvirzīto mērķi.Atslēgas vārdi: bezdarbs, migrācija, Ogres novads",0
774,Jūras krasta erozijas ietekme uz Daugavgrīvas salu,"Bakalaura darbā „Jūras krasta erozijas ietekme uz Daugavgrīvas salu” ir apkopota, izpētīta un analizēta literatūra par jūras krasta procesiem. Darbā ir aprakstīta Buļļu salas izcelsme un faktori, kas to ietekmē. Izmantojot jūras krasta ģeoloģisko procesu monitoringa datus, analizējot vēsturisko kartogrāfisko materiālu un veicot pludmales sanešu materiāla granulometrisko analīzi, tika izpētīts, kuros posmos notiek sanešu akumulācija un kuros krasta erozija.Darbs sastāv no 3 nodaļām, tā apjoms ir 58 lappuses. Darbā ir ievietoti 39 attēli, izmantoti 44 literatūras avoti.Atslēgas vārdi: Buļļu sala, jūras krasta ģeoloģiskie procesi, priekškāpas, Rīgas līča piekraste.",0
775,Atmosfēras gaisa piesārņojuma pārrobežu pārneses raksturojums Latvijā 1999. – 2008. gads,"Darbā izvērtēta atmosfēras gaisa piesārņojuma pārrobežu pārnese Latvijā laika periodā no 1999. līdz 2008. gadam. Pārrobežu pārnese Latvijā tiek novērota pamatojoties uz gaisa un nokrišņu novērojumiem, darbā tika izmantoti gaisa kvalitātes novērojumu dati no divām Latvijas EMEP stacijām (novērojumu stacija Rucava un Zosēni). Darba teorētiskajā daļā ir raksturota gaisa piesārņojuma problemātika, sēra un slāpekļa saturošās vielas, Latvijas kopējā emisiju dinamika, kā arī likumdošanas akti. Darba rezultātu daļā analizētas sezonālās un reģionālās atšķirības gaisu piesārņojošām vielām, vēja ietekme, kā arī veikta datu analīze pārrobežu pārneses kontekstā. Latvija ir pārrobežu piesārņojuma saņēmējvalsts. Kā galvenie pārrobežu piesārņojuma avoti ir Vācija, Polija, Lietuva, arī Baltkrievija, Ukraina, Krievija, no kurām importētie nosēdumi sastāda lielāko daļu no kopēja nosēdumu daudzuma Latvijas teritorijā. Atslēgas vārdi: pārrobežu pārnese, gaisa piesārņojums, emisija.",0
776,"Eirāzijas, Ziemeļamerikas un Āfrikas upju noteces režīms, ilgtermiņa  un sezonālās izmaiņas","Bakalaura darbā tiek pētītas Eirāzijas, Ziemeļamerikas un Āfrikas upes, lai analizētu to noteces režīmu, sezonālās un ilgtermiņa izmaiņas, kā arī aprakstītu to ģeogrāfiskās īpatnības. Darbā tiek aplūkoti, kādi ir priekšnosacījumi upju izplatībai pasaulē, upju noteces ietekmējošie faktori, upju hidroloģisko režīmu fāzes, kā arī katra kontinenta klimatiskie apstākļi, kuri nosaka upju noteces sezonālās un ilgtermiņa izmaiņas. Darba nobeigumā ir pievienoti secinājumi, kas ir balstīti uz darbā iegūtajiem rezultātiem un teorētisko apskatu. Darba apjoms bez pielikumiem ir 50 lappuses, ar pielikumiem – 84 lappuses. Tas ietver 10 tabulas un 44 attēlus. Atslēgas vārdi: upju notece, kontinents, klimats, sezonālās izmaiņas, ilgtermiņa izmaiņas",0
777,Humusvielas kā virsmas aktīvās vielas,"Darbā pētīta humusvielu (HV) spēja ietekmēt to ūdens šķīdumu virsmas spraigumu, kā arī apstākļus, kas to var izmainīt. Pētījuma veikšanai izmantotas no dažādiem avotiem izdalītas, kā arī ķīmiski modificētas un rūpnieciski ražotas humusvielas. Darba gaitā iegūta atziņa, ka HV piemīt spēja samzināt to ūdens šķīdumu virsmas spraigumu. Spēja izmainīt virsmas spraigumu ir atkarīga no šķīduma pH, temperatūras, kā arī metālu jonu un sāļu koncentrācijas. To, ka HV veido micellāru uzbūvi, nosaka to molekulu amfifīlā daba - molekulas virsmu veidojot hidrofīlām, savukārt, iekšpusi - hidrofobām funkcionālajām grupām. Darba apjoms: 80 lappuses, 50 attēli, 7 tabulas, kā arī atsauces uz 70 literatūras avotiem.Atslēgvārdi:Humusvielas, virsmas spraigums, molekulu agregāti, virsmas aktīvās vielas",0
778,Pazemes ūdeņu paraugu noņemšanas metodes,"Bakalaura darbā ir aprakstītas metodes par pazemes ūdeņu paraugu ņemšanas metodēm no urbumiem, kas ir ietverti Latvijas pamatmonitoringā, un kuros tiek veikta ikgadējā paraugu ņemšana. Darbā izklāstīta informācija par Latvijas hidroģeoloģiskajiem apstākļiem, to pētījumiem. Darbā ir iegūti 7 urbumu atsūknēšanas dati, kur dots rezultātu izvērtējums, par sūknēšanas mērījumiem lauka apstākļos. Bakalaura darba mērķis ir izpētīt, kā sūknēšanas metodes izvēle ietekmē noņemtā parauga reprezentativitāti. Iegūtie dati ļauj secināt par piemērotākās metodes izmantošanu katrā urbumu postenī.Atslēgas vārdi: pazemes ūdeņi, paraugu noņemšana, monitorings, atsūknēšana.",0
779,Kandavas novada demogrāfiskās un sociāli ekonomiskās izmaiņas teritoriālās reformas ietvaros,"Bakalaura darba tēma ir „Kandavas novada demogrāfiskās un sociālekonomiskās izmaiņas administratīvi teritoriālās reformas ietvaros”. Reformas mērķis ir izveidot ekonomiski attīstīties spējīgas administratīvās teritorijas ar vietējām pašvaldībām, kas nodrošinātu kvalitatīvu pakalpojumu sniegšanu iedzīvotājiem. Kandavas novads bija pirmais izveidotais novads Latvijā. Kandavas novads bija kā paraugs citu Latvijas novadu izveidei. Kopš novada izveides ir pagājuši 12 gadi un šo gadu laikā ir bijušas gan demogrāfiskās, gan sociālekonomiskās izmaiņas. Darbā ir veikta šo izmaiņu analīze.Darbu veido piecas nodaļas. Pirmajā nodaļā apkopota informācija par Administratīvi teritoriālo reformu Latvijā līdz 2008. gadam un arī 2008. gadā pieņemtā reforma. Otrajā nodaļā autors dod ieskatu par pašvaldībām Latvijā un to raksturojošajiem lielumiem. Trešajā nodaļā ir dots Kandavas novada vispārīgs raksturojums – ģeogrāfiskais novietojums un fizioģeogrāfiskais raksturojums. Ceturtajā nodaļā tiek analizētas Kandavas novada iedzīvotāju struktūras izmaiņas. Piektajā un noslēdzošajā nodāļā, autors analizē Kandavas novada sociālekonomiskās izmaiņas.Atslēgas vārdi: administratīvi teritoriālā reforma, novads, izmaiņas, iedzīvotāji.Bakalaura darbs satur 45 lapas, 14 attēlus, 5 tabulas, 3 pielikumus",0
780,Ziemas un pavasara sezonas tipi Latvijā,"Maģistra darbā „Ziemas un pavasara sezonas tipi Latvijā” veikta ziemas un pavasara sezonas klasifikācija tipos pēc ilggadīgiem meteoroloģisko novērojumu datiem, izmantojot 10 Latvijas meteoroloģisko novērojumu stacijas laika periodā no 1970./1971. gada līdz 1999./2000. gadam. Pētījums saistīts ar ziemas un pavasara sezonas rakstura kraso mainību ilggadīgā griezumā Latvijas teritorijā. Ziemas un pavasara sezonas tipu izdalīšana veikta, balstoties uz šo sezonu raksturīgākiem meteoroloģiskiem rādītājiem, kuri noteikti pēc galveno komponentu analīzes metodes. Katras sezonas klasifikācija tipos veikta pēc klāstera analīzes hierarhiskās metodes un, izmantojot neatkarīgo paraugkopu salīdzināšanas T – testa metodi, veikta ziemas un pavasara sezonas tipu statistiskā pārbaude. Maģistra darba kopējais apjoms ir 101 lappuse un tajā iekļautas 3 nodaļas ar 9 apakšnodaļām. Darbu papildina tabulas, attēli un dendrogrammas.Izmantojot statistikas metožu kopumu, ir izdalīti 5 ziemas sezonas tipi – silta, maiga, mērena, auksta un barga ziema un 6 pavasara sezonas tipi – agrs, silts un sauss; agrs, vēss un lietains; vidēji silts un sauss; vidēji vēss un lietains; vēls, silts un sauss; vēls, auksts un lietains pavasaris. Atslēgas vārdi: ziemas sezona, pavasara sezona, tipi, Latvija, galveno komponentu analīze, klāstera analīze, T – tests.",0
781,Gruntsūdens plūsmas modelēšana ūdensgūtņu Baltezers un Baltezers ІІ apkārtnē,"Maģistra darba pētījumā veikta hidroģeoloģiskā modeļa izveide Baltezers un Baltezers II ūdensgūtņu apkārtnē. Ūdensgūtņu teritorijā raksturīgi sarežģīti hidroģeoloģiskie apstākļi, kas saistīti ar pazemes ūdens ieguvi no Kvartāra ūdens kompleksa centralizētajai ūdens apgādei un gruntsūdens mākslīgo papildināšanu no virszemes ūdens objektiem. Pētījuma teritorija aptver 20 km2 lielu platību, kurā iekļauta visa aktīvā ūdens apmaiņas zona. Hidroģeoloģiskā modeļa izveidei izmantota PAIC izstrādātā datorprogramma HiFiGeo v3.5. Pētījuma rezultātā tika izveidots kalibrēts hidroģeoloģiskais modelis, kurš izmantots divu situāciju modelēšanai, pie mainīgiem ūdensgūtņu režīmiem. Balstoties uz modelētajiem rezultātiem ir veikti secinājumi par īpatnībām, kas saistītas ar gruntsūdens plūsmu modeļu izveidi. Atslēgas vārdi: pazemes ūdens, hidroģeoloģiskā modelēšana, HifiGeo, Baltezers, gruntsūdeņi, gruntsūdens plūsmas.",0
782,Siguldas kā centra loma,"Bakalaura darba izstrādes gaitā veiktie pētījumi un iegūtie rezultāti sniedz informāciju par Siguldas pilsētu un Siguldas kā centra lomu novada veidošanā. Darba gaitā autors iepazinās ar pieejamo literatūru par pašvaldību funkcijām, reformu veidošanu, apdzīvojuma struktūru un apdzīvotu vietu centra funkcijām. Veica Siguldas pilsētas pieguļošajās pašvaldībās anketēšanu un ieguva Swedbank datus. Dati tika apstrādāti ar programmu ArcGis un Exel. Tā rezultātā ir izveidots Siguldas novada iespējamais modelis.Darbs sastāv no sešām nodaļām, pirmajā nodaļā ir apskatīta teorētiskās nostādnes par pašvaldībām, pašvaldību reformu, apdzīvojuma struktūru, apdzīvojuma centra funkcijām un pilsētām un to funkcijām. Otrajā nodaļa ir izklāstītas darbā izmantotās metodes un materiālu ieguves veidi. Trešā nodaļa ir par Siguldas pilsētas vēsturi. Ceturtajā nodaļa ir Siguldas pilsētas apskats. Piektā nodaļa sastāv no iepriekšējo Siguldas novada projektu apskata un salīdzinājuma. Sestajā nodaļā ir iekļauts darba laikā izstrādātais Siguldas novada racionālākais modelis. Nodaļā ir iegūto datu analīze, kā arī novada modeļa izklāsts. Darbā ir iekļauti 16 attēli un trīs tabulas.Atslēgas vārdi: Sigulda, novads, novadu veidošana, centra loma",0
783,Gājējiem izmantojamās infrastruktūras ietekme uz dzīves vides kvalitāti Jēkabpilī,"Transporta infrastruktūras nemitīga attīstība notiek ne tikai Latvijas galvaspilsētā, kur satiksmes intensitāte ir vislielākā, bet arī mazākās pilsētās, kur laikam ejot, iedzīvotāju mobilitāte ir strauji pieaugusi. Tādēļ pēc iespējas kvalitatīvāk ir jāuzlabo pilsētvide, lai tā apmierinātu ne tikai autobraucēju vajadzības, bet arī pēc iespējas visus iedzīvotājus un apmeklētājus, kā arī būtu apkārtējai videi nekaitīga un kalpotu kā cilvēka dzīves vides kvalitātes uzlabotājs.Darbā ir apskatīta gājējiem lietojamās infrastruktūras saistība ar dzīves vides kvalitātes jautājumiem. Izmantojot literatūras studijas, sniegts neliels ieskats jautājumos, kas saistās ar dzīves vides kvalitātes jēdzienu, transporta infrastruktūru pilsētas vidē ilgtspējīgā skatījumā, Jēkabpils pilsētu. Darbā analizēti ar Jēkabpils pilsētas plānošanu saistīti dokumenti, skatot ietekmi uz dzīves vides kvalitātes rādītājiem, un izpētīta gājējiem lietojamā infrastruktūra Jēkabpils lielākajās ielās, kā arī novērtēts tās kopējais stāvoklis gan pēc šo ielu apsekojuma, gan pēc iedzīvotāju viedokļa.Darbs ir uzrakstīts latviešu valodā, tajā ir 39 attēli un 4 tabulas, darbam ir 1 pielikums.Atslēgas vārdi: dzīves vides kvalitāte, gājējiem lietojamā infrastruktūra, Jēkabpils",0
784,"Ziemeļaustrumu Kursas pilskalnu morfoloģija, uzbūve un izcelsme","Bakalaura darbs „Ziemļaustrumu Kursas pilskalnu morfoloģija, uzbūve un izcelsme” sastāv no četrām galvenajām nodaļām: 1) Literatūras apskats, 2) Darba metodes un materiāli; 3) Ziemeļaustrumu pilskalnu izvietojums reljefa mezoformu kompleksos un 4) pilskalnu morfoloģiskās uzbūves īpatnības un ģenēze. Darba mērķis ir noskaidrot Ziemeļaustrumu Kursas pilskalnu ģenēzi pēc morfoloģiskajām iezīmēm un ģeoloģiskās uzbūves īpatnībām. Lai sasniegtu darba mērķi tika analizēta literatūra un kartogrāfiskais materiāls, kas aprakstīta pirmajā nodaļā par līdzšinējiem pētījumiem. Vizuālā analīze, urbumu un zondēšanas darbi, slīpuma leņķa mērījumi un citas darba metodes un izmantotie materiāli aprakstīti otrajā nodaļā.Ziemeļaustrumu Kursas pilskalnu izvietojums reljefa mezoformu kompleksos tiek aprakstīts trešajā nodaļā, kur izdalītas trīs galvenās mezoformu grupas: pauguraines, viļņotie līdzenumi un erozijas palikšņi. Nodaļā iepriekšējie teritorijas pētījumi salīdzināti ar iegūtajiem rezultātiem pilskalnos un ārpus tiem.„Pilskalnu morfoloģiskās uzbūves īpatnības un ģenēze” analizēta tieši pilskalnu uzbūves īpatnības, formveidojošo nogulumu apstākļi, nogāžu atšķirības dažādās reljefa mezoformās, apskatītas relatīvā un absolūtā augstuma īpatnības, papildinot aprakstu ar rezultātu tabulām, attēliem. Nodaļa lielākoties balstās uz darba autora pētījumiem un izdarītajiem secinājumiem.Noslēgumā ir apvienoti iegūtie secinājumi par pilskalnu morfoģenēzes līdzībām un atšķirībām, morfoloģiskajām īpatnībām reljefa mezoformu kompleksos, relatīvā augstuma nozīmi, formveidojošo nogulumu likumsakarībām un atšķirībām pētāmajā teritorijā u.c.Bakalaura darba apjoms ir 71 lpp ar pielikumiem. Ievietoti 14 attēli, 12 tabulas, viena diagramma un 9 pielikumi.",0
785,"Ziepniekkalna (Rīga) dzīves vides kvalitātes vērtējums, izmantojot Olborgas saistības","Maģistra darbā „Ziepniekkalna (Rīga) dzīves vides kvalitātes vērtējums, izmantojot Olborgas saistības” ir veikts pētījums par Ziepniekkalna dzīvojamā rajona dzīves vides kvalitāti, izmantojot Olborgas saistību 5. saistību grupu, kas nosaka ilgtspējīgu un racionālu teritorijas plānošanu un izmantošanu. Literatūras apskata sadaļā ir aplūkots ilgtspējīgas attīstības jēdziens un tā ieviešanas politika, kā arī raksturota Olborgas procesa attīstība Latvijā un Eiropā.Pētījumā tiek definēta Ziepniekkalna izpētes teritorija un veikta tās inventarizācija. Balstoties uz Olborgas saistību 5. saistību grupu novērtēta teritorijas un apbūves attīstības situācija, noskaidrots iedzīvotāju viedoklis par dzīves vides kvalitāti un izvērtēti Rīgas plānošanas dokumenti, pret kuriem veikts rīcību novērtējums Ziepniekkalna kontekstā.Maģistra darba kopējais apjoms ir 70 datorsalikuma lappuses. Darbā ir iekļautas 3 tabulas, 39 attēli un 6 pielikumi, kas paskaidro un ilustrē pētījuma saturu. Atslēgas vārdi: Olborgas saistības, ilgtspējīga attīstība, teritorijas plānošana un izmantošana, lielmēroga dzīvojamie rajoni.",0
786,"Ogres pilsētvides vērtējums, izmantojot Eiropas vienotos rādītājus","Ilgtspējīga attīstība ir vides, sociālā un ekonomiskā attīstība, kura apmierina šodienas vajadzības, neradot risku nākamo paaudžu vajadzību apmierināšanai. Līdz ar šī mērķa izvirzīšanu arī Latvijas attīstībai aktuāls kļuvis jautājums par pilsētu attīstības procesa atbilstošu novērtēšanu, tāpēc daudzviet bez tradicionālajiem statistikas, sociālajiem, ekonomiskajiem un vides rādītājiem izmanto arī ilgtspējīgas attīstības indikatorus. Tie ir svarīgi gan pašai pilsētai, novērtējot savu progresu, gan apzinot ilgtspējīgas attīstības praksi un pieredzi dažādās vietās, gan vērtējot ilgtspējīgas attīstības iespējas. Lai noskaidrotu Ogres pilsētas ilgtspējību, darba mērķis ir izvērtēt Ogres pilsētvides kvalitāti, izmantojot Eiropas vienotos rādītājus, lai noskaidrotu, tās stiprās puses un trūkumus. Darba pirmajā daļā ir apkopota informācija no zinātniskās literatūras avotiem, attīstības plānošanas dokumentiem un dažādiem interneta resursiem par pilsētvides jēdzienu un tās kvalitāti, ilgtspējīgas attīstības rādītājiem, kā arī sniegts Ogres pilsētas raksturojums, izmantojot pilsētas stratēģiskos dokumentus un Ogres rajona pašvaldības mājas lapu.Otrajā daļā ir apkopoti pēc Eiropas vienoto rādītāju metodikas veiktā pētījuma rezultāti. Darbā tika veikta Ogres pilsētas iedzīvotāju aptauja, izveidotas sabiedrībai pieejamo atklāto teritoriju un pakalpojumu kartes, kā arī analizēti ar Ogres pilsētu saistītie stratēģiskie attīstības dokumenti un statistikas dati.Bakalaura darbs uzrakstīts latviešu valodā uz 84 lpp., tajā iekļautas 7 tabulas un 26 attēli, kā arī 7 pielikumi.Atslēgas vārdi: Ogres pilsētvide, ilgtspējīgas attīstības rādītāji",0
787,Gultnes morfoloģijas un nogulumu transporta modelēšana Rīvas lejtecē,"Bakalaura darbā „Gultnes morfoloģijas un nogulumu transporta modelēšana Rīvas lejtecē” ir veikti upes gultnes morfoloģijas izmaiņu un nogulumu transporta pētījumi Rīvas upes posmā. Darba pētījumu mērķis ir raksturot upes gultnes morfoloģijas izmaiņas, nogulumu transporta procesus un to ietekmējošos faktorus, galveno uzmanību veltot šo procesu modelēšanai.Gultnes morfoloģijas un nogulumu transporta procesu matemātiskās modelēšanai nepieciešamie gultnes morfoloģijas, nogulumu un hidroloģisko faktoru parametri tika iegūti veicot mērījumus in situ un pēc nogulumu granulometriskā sastāva noteikšanas rezultātiem. Pētījuma rezultātā noskaidrota fluviālo procesu ietekmējošo faktoru savstarpējā atkarība un veikta gultnes morfoloģijas un nogulumu transporta procesu prognozēšana izmantojot matemātisko modeli, kā arī veikts prognozēto izmaiņu salīdzinājums ar nomērītajiem datiem un konstatēta to laba sakritība.Atlsēgas vārdi: fluviālie procesi, upes morfoloģija, nogulumu transports, matemātiskā modelēšana, granulometrija, ūdens plūsma.",0
788,Vecrīgas restorānu ģeogrāfija,"Bakalaura darbs “Vecrīgas restorānu ģeogrāfija”  izstrādāts ar mērķi izvērtēt restorānu pakalpojumu vietu un attīstības iespējas Vecrīgā. Darbs sastāv no 7 nodaļām, kas veltītās restorānu attīstības vēsturei; attīstības tendencēm restorānos Latvijā; Vecrīgas restorānu izplatībai, daudzumam un virtuvei; Vecrīgas restorānu salīdzinājumam ar Viļņas un Tallinas restorāniem; Vecrīgas restorānu nozīmei Rīgas tūrisma piedāvājumu klāstā un Vecrīgas attīstības iespēju izvērtējumam ar pētījuma autora  priekšlikumiem. Bakalaura darba atslēgas vārdi: restorāns, izvietojums, daudzums un virtuve.",0
789,Smilšaino un vājo grunšu izplatība Jelgavas pilsētas administratīvajā teritorijā,"Maģistra darba “Smilšaino un vējo grunšu izplatība Jelgavas pilsētas administratīvajā teritorijā” pētījuma mērķis ir izpētīt smilšainās un biogēnās gruntis, to izplatību un īpašības Jelgavas pilsētas administratīvajā teritorijā. Pētījuma aktualitāti nosaka nepieciešamība straujā būvniecības attīstība Jelgavas pilsētā, tajā skaitā teritorijās, kas līdz šim nav tikušas pētītas vai ir pētītas nepietiekoši. Tie ir objektīvi riski un tos var mazināt izstrādājot teritorijas inženierģeoloģisko apstākļu rajonēšanas karti, kurā atsevišķi tiktu norādītas papildus detalizētāki pētītas šeit izplatītākās vājās gruntis – smilšainās aluviālās un biogēnās gruntis. Šāds pētījums ļaus pašvaldībai ievērojami ietaupīt laiku, materiālos līdzekļus un samazinās neveiksmīgas būvniecības, kā arī neatbilstošu būvatļauju izsniegšanas riskus.Pētījumā sniegts teritorijas vispārīgs raksturojums, lauku un laboratorijas darbos izmantoto iekārtu un metožu, kā arī pētīto grunšu un to īpašību raksturojums. Balstoties uz pētījuma rezultātiem, tika sagatavota pētījuma teritorijas faktiskā materiāla karte, aluviālo nogulumu karte, Jelgavas pilsētas inženierģeoloģisko apstākļu karte.Atslēgas vārdi: inženierģeoloģiskie apstākļi, apstākļu rajonēšana, Jelgavas pilsēta.",0
790,Notekūdeņu dūņu apsaimniekošana Bauskas rajonā un Fredriksundas komūnā (Dānija) – kopīgais un atšķirīgais,"Dānija ir viena no vadošajām valstīm notekūdeņu dūņu apsaimniekošanā Eiropas Savienībā. Tās noteikumi ir vieni no stingrākajiem, taču dūņu izmantošanas īpatsvars viens no augstākajiem ~60%. Šī darba mērķis ir salīdzināt Bauskas rajona un Frederikssundas komūnas notekūdeņu dūņu apsaimniekošanu, ar domu veicināt Latvijas notekūdeņu dūņu apsaimniekošanas sistēmas uzlabošanu. Darba izstrādes gaitā iegūtie rezultāti liecina, kā Dānija ieviešot savā dūņu apsaimniekošanas politikā 3 vienkārši izprotamas metodes, kā arī visus ar notekūdeņu dūņu jautājumiem saistītos aspektus, apvienojot zem vienas institūcijas, ir spējusi būtiski uzlabot dūņu kvalitāti, kā rezultātā Frederikssundas komūnas BAI dūņu kvalitāte pēc smago metālu satura, neraugoties uz to lielo slodzi ir, labāka nekā Bauskas rajona salīdzinoši mazo BAI dūņu kvalitāte.",0
791,2005.gada janvāra vētra un tās seku izvērtējums,"Pasaulē pieaug vētru atkārtojamība un to intensitāte. Turpinoties urbanizācijas procesam, arvien vairāk cilvēku tiek pakļauti šim dabas riskam. Reālā situācija rāda, ka Latvijā tik stipra vētra, kas plosījās 2005. gada 8. un 9. janvārī, var atkārtoties reizi 35 gados, taču no globālās sasilšanas izrietošo laikapstākļu anomāliju dēļ, valstij jābūt gatavai arī uz biežākām šādas dabas stihijas parādībām. Tāpēc nepieciešama efektīva valsts civilās aizsardzības sistēma un operatīvāka vētras radīto postījumu izvērtēšana un novēršana.Bakalaura darba mērķis ir izvērtēt 2005. gada janvāra vētru un tās darbības sekas Latvijā, lai identificētu būtiskākos preventīvos pasākumus šādas dabas stihijas gadījumā. Bakalaura darbā analizēta vētras raksturojošo parametru mainība tās aktivitātes laikā, pētīta gada maksimālo vēja ātrumu ilgtermiņa mainība, apkopoti videi un tautsaimniecības nozarēm nodarītie zaudējumi, izvērtēta valsts rīcība krīzes situācijā. Konstatēts, ka ir nepieciešama civilās aizsardzības sistēmas pilnveidošana un preventīvu pasākumu veikšana tautsaimniecības un vides aizsardzības jomās, lai līdzīgas vētras gadījumā nāktos saskarties ar pēc iespējas mazākiem postījumiem.Darba apjoms: 78 lappuses, 26 attēli, 12 tabulas, kā arī 3 pielikumi.Atslēgvārdi: vētra, klimata pārmaiņas, vētru atkārtojamība, zaudējumu izvērtējums, civilās aizsardzības sistēma.",0
792,Paleoveģetācijas rekonstrukcija Burtnieka ezera apkārtnē,"Gorovņeva I. „Paleoveģetācijas rekonstrukcija Burtnieka ezera apkārtnē”. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte, 2008.Darba kopējais apjoms ir 97 lappuses. Darbs ietver 36 attēlus, 3 tabulas un 2 pielikumus. Maģistra darba izstrādes gaitā veiktie pētījumi un iegūtie rezultāti sniedz informāciju par paleoveģetācijas attīstību Burtnieka ezera apkārtnē. Tika pētīta Pantenes purva apkārtne senā Burtnieka ezera teritorijā.Darba gaitā autore izmantoja lauka darba metodes un veica urbšanu un zondēšanu, nogulumu vizuālo novērtēšanu, dokumentēšanu un paraugu ievākšanu, kā arī Kvartārvides laboratorijā veica sporu-putekšņu analīzes, apguva augu makroatlieku analīzi, izmantojot datorprogrammas TILIA un TGView, izveidoja putekšņu diagrammas. Liela daļa lauka darbu tika veikti arheoloģisko izrakumu laikā, kad tika noteiktas apmetnes Braukšas II robežas.Darba gaitā tika veikti 2 urbumi, sastādītas 2 sporu-putekšņu diagrammas un 2 makroatlieku diagrammas, kuru paleobotāniskie dati tika salīdzināti ar iepriekš veiktajiem pētījumiem, kā rezultātā darba autore secināja, ka nogulumi sākuši uzkrāties vēlā driasa laikā un cilvēks šo teritoriju sācis apdzīvot jau mezolītā, uz ko norāda tādi antropogēnie indikatori kā Plantago major/media, Polygonum aviculare, Rumex acetosa/acetosella, Urtica, Chenopodiaceae putekšņi. Neskatoties uz nelielajiem attālumiem starp urbumiem, veģetācija katrā vietā ir attīstījusies dažādi. Visvairāk līdzības izdalītajās lokālajās putekšņu zonās saskatāmas urbuma Pantene/Braukšas I-2006 un Rūjas purva diagrammās. Savukārt urbuma Ceriņi-2007 iegūtie dati ir atšķirīgi, kas varētu būt izskaidrojams ar cilvēka intensīvu darbību urbuma vietas apkārtnē.Atslēgas vārdi: Burtnieka paleoezers, paleoveģetācija, sporu un putekšņu analīze, makroatlieku analīze.",0
793,Devona Arukilas svītas smilšakmeņu pēcsedimentācijas izmaiņas Kurzemes ziemeļos,"Bakalaura darbā raksturotas devona Arukilas svītā novērojamās smilšakmens pēcsedimentācijas izmaiņas Kurzemes ziemeļos. Darbā tika analizētas tādas pēcsedimentācijas izmaiņas kā laukšpata reģenerācija, kvarca reģenerācija un vizlas hidratizācija un kaolinizācija, kā arī Fe oksīda un hidroksīda cementa izvietojums starp drupu graudiem un to daudzums plānslīpējumā. Bakalaura darba mērķis ir raksturot Arukilas svītas smiltsiežu pēcsedimentācijas izmaiņas atsegumos Kaļķupītes krastos pie Puiškalna, Zilajos kalnos, Zviedru lejā (Ziemeļkurzemē). Sastādīti 3 Arukilas svītas atsegumu ģeoloģiskie griezumi, kā arī šie griezumi dokumentēti un fotogrāfēti. Tika noņemti 30 smilšakmeņu paraugi, kam veikta granulometriskā analīze. No šiem atsegumiem tika ņemti arī netraucētu smilšakmeņu paraugi plānslīpējumu izgatavošanai; kopā tika izgatavoti un pētīti 18 plānslīpējumi. Darbā tiek secināts, ka visintensīvākās pēcsedimentācijas izmaiņas skārušas laukšpata graudus. Arukilas svītas smilšakmeņos Puiškalnā ir ievērojami mazāk reģenerēto laukšpata graudu nekā Arukilas svītas smilšakmeņos Zviedru lejā. Darbā netika konstatētas likumsakarības starp drupu graudu izmēriem un pēcsedimentāciju izmaiņu intensivitāti. Arukilas svītas smilšakmeņos Puiškalna atsegumā visvairāk pēcsedimentācijas izmaiņas ir skārušas frakciju 0.5-0.63 mm, savukārt Zviedru lejā visintensīvāk skartās frakcijas ir pavisam citas, sākot dažos paraugos no 0.63 mm un sasniedzot līdz pat 1 mm un vairāk.",0
794,Klāņezera un Būšnieku ezera ģenēze un attīstība,"Lūses L. „Klāņezera un Būšnieku ezera ģenēze un ģeoloģiskā attīstība”. Bakalaura darbs. Rīga, Latvijas Universitāte, Ģeogrāfijas un Zemes zinātņu fakultāte. 2008.Darbs ietver:79 lappuses, 20 attēlus, 4 tabulas un 10 pielikumus. Bakalaura darba izstrādes gaitā veiktie pētījumi un iegūtie rezultāti sniedz informāciju par Būšnieku ezera un Klāņezera ģenēzi un ģeoloģisko attīstību. Darba gaitā autore iepazinās ar pieejamo literatūru par Būšnieku ezeru un Klāņezeru, ar kartogrāfiskajiem materiāliem un interneta resursiem, apguva lauka darba metodes, veica urbšanu un zondēšanu, nogulumu vizuālo novērtēšanu, dokumentēšanu un paraugu ievākšanu, apguvusi un veikusi sporu-putekšņu un diatomeju (kramaļģu) analīzes, kūdras botāniskā sastāva noteikšanu, iepazina darbu ar datorprogrammām TILIA un TGView, kuras izmantoja, lai izveidotu putekšņu un diatomeju diagrammas. Iegūtie rezultāti ļauj secināt, ka Klāņezers ir glaciālas izcelsmes, bet Būšnieku ezers ir ievērojami jaunāks ezers, kas veidojies Litorīnas jūras lagūnai atdaloties no jūras. Atslēgas vārdi: Klāņezers, purvs, Būšnieku ezers, sporu-putekšņu analīze, diatomejas.",0
795,Slokas ezera ģeoloģiskā attīstība,"Darbā raksturoti Slokas ezera apkārtnes fizioģeogrāfiskie un ģeoloģiskie apstākļi, izmantojot pieejamo literatūru, kā arī iepriekšējos gados veikto pētījumu materiālus. Sniegts darba izstrādes laikā veikto lauka darbu un apgūto un darbā izmantoto laboratori-jas metožu apraksts. Laboratorijā iegūtie rezultāti apstrādāti izmantojot Tilia un TGView 2.0 datorprogrammas, kuru rezultātā sastādītas vairākas sporu putekšņu diagrammas, kas ļauj izdarīt secinājumus par ezera aizaugšanas un organogēno nogulumu uzkrāšanās sā-kumu pētītajās vietās atlantiskā laika beigās, kad Litorīnas jūras lagūna, jūras līmenim pa-zeminoties kļuva par ezeru.",0
796,Darba migrācijas process Eiropas Savienībā: Latvijas un Īrijas piemērs,"Bakalaura darba tēma ir darba migrācijas process Eiropas Savienībā, kas tiek izklāstīts, izmantojot Īrijas un Latvijas piemērs. Ar Īrijas un Latvijas piemēru jāsaprot Latvijas viesstrādnieku migrācija uz Īriju, kas ne tikai raksturo migrācijas vispārējo tendenci pēc Eiropas Savienības (turpmāk tekstā ES) paplašināšanas 2004.gada 1. maijā (lielas darbaspēka plūsmas no jaunajām ES dalībvalstīm uz attīstītajām), bet arī norāda uz cēloņiem un sekām, tādējādi atklājot migrācijas procesa būtību. Darbu autore izstrādājusi 2007.gada marta un aprīļa mēnesī.Darbam ir 3 nodaļas, kurās, izvirzīto uzdevumu secībā, tiek izklāstīts temats. Pirmajā nodaļā aprakstīta un izanalizēta kopējā ES darbaspēka migrācijas politika un tendences (noskaidroti pamatjēdzieni, dotas to definīcijas, noteikti galvenie virzieni, kuros meklējami migrācijas procesa cēloņi un sekas). Atsedzot temata teorētiskās nostādnes (terminoloģiju, tiesisko pamatojumu, politiku u.c.) un norādot uz migrācijas vispārējām tendencēm un prognozēm izmantoti pēdējos gados publicētie avoti ( 2002.-2007.gads) un interneta materiāli (ievietoti 2006., 2007.gadā). Analizējot tendences un izsakot prognozes par migrāciju ES, tiek izmantoti iepriekš veikti pētījumi un izteiktie ekspertu viedokļi, kā arī tiek uzsvērta un pamatota autora personiskā attieksme. Atziņas netiek pārstāstītas, bet gan analizētas un vērtētas.Otrā nodaļa sniedz priekšstatu par darbaspēka migrācijas cēloņiem un sekām emigrācijas valstīs (ieskaitot Latviju) un imigrācijas valstīs (ieskaitot Īriju). Atsevišķi tiek apskatīts jautājums par darba migrantu mobilitāti un to ietekmējošiem faktoriem, kā arī sniegts ieskats pozitīvajā Īrijas pieredzē darbaspēka migrācijas problēmu novēršanā.Trešajā nodaļā tiek izklāstīti pētījuma par migrācijas jautājumiem ES: Īrijas un Latvijas situācijas analīzes rezultāti, ko ilustrē grafiki un tabulas (pētījums veikts apkopojot anketas, kas iekļautas pielikumā).Rezultātā tiek izdarīti secinājumi un doti priekšlikumi.Darba atslēgas vārdi: darbaspēka migrācija, mobilitāte, emigrācija, imigrācija.",0
797,Rīgas suburbanizācijas izpausmes Babītes pagastā,"A.Vanaga Maģistra darbs „Rīgas suburbanizācijas izpausmes Babītes pagastā” ir veltīts aktuālai tēmai Latvijā. Darba mērķis ir noskaidrot suburbanizācijas procesu ietekmi Babītes pagastā. Maģistra darbā ir apskatītas Rīgas suburbanizācijas izpausmes Babītes pagastā. Suburbanizācija Latvijā ir jauna parādība un tā norisinās Rīgas apkārtnē, līdz ar to ietekmējot arī Babītes pagastu.Darbā ir 3 nodaļas.1. nodaļā analizēti dažādu autoru darbi par urbanizācijas un suburbanizācijas procesiem pasaulē, Latvijā un maģistra darba pētījumu reģionā Babītes pagastā.2. nodaļā ir apskatītas maģistra darbā izmantotie materiāli - kartogrāfiskie materiāli, anketas, plānojumi un metodes – literatūras studijas, iedzīvotāju aptauja, kartogrāfiskā materiāla analīze.3. nodaļā ir atspoguļoti Babītes pagasta iedzīvotāju aptaujas rezultāti, kas parāda suburbanizācijas procesus Babītes pagastā. Maģistra darba literatūras apskatā aplūkoti urbanizācijas un suburbanizācijas procesi, to izpausmes Latvijā un Babītes pagastā. Analizētas tika iegūtās Babītes pagasta iedzīvotāju aptaujas anketas, kas iegūtas veicot anketēšanu Babītes pagasta pastāvīgo iedzīvotāju vidū. Darba rezultātā tika konstatēts, ka Rīgas suburbanizācijas ietekme uz Babītes pagastu pastāv.",0
798,Laucesas upes hidroekoloģiskais raksturojums,"Darba autors: Helēna TrošimovaBakalaura darba tēma: Laucesas upes hidroekoloģiskais raksturojumsZinātniskais darba vadītājs: Dr. biol., asoc. profesore Gunta SpriņģeDarba apjoms: 74 lpp., 29 att., 25 tabulas, 4 pielikumi.Darbs izstrādāts vides zinātnes apakšnozarē. Tas sastāv no 3 daļām. LR upju raksturojošo rādītāju pētīšana (aprakstīts virszemes ūdensobjekts “Augšdaugava” un Daugavas pieteka – Laucesa). Izmantoto metožu raksturojums. Pētījuma rezultāti un to analīze. Pētījuma objekts: Daugavas pieteka - LaucesaPētījuma priekšmets: Laucesas upes hidroekoloģiskais stāvoklisPētījuma mērķis: Izpētīt Daugavas upes pieteku – Laucesu, tās ūdens kvalitāti, izmantojot ķīmiskās un bioloģiskās metodes, kā arī noskaidrot zemes lietošanas veidus un mērķus, kas ietilpst upes sateces baseina apgabalā. Praktiski izmantot šo darbu upes ekoloģisko uzdevumu risināšanā. Pirmajā daļā apskatīti vispārīgi teorētiskie jautājumi, kas saistīti ar LR upēm, Latgales apgabala virszemes ūdensobjektu un Daugavas upes pieteku – Laucesu. Otrā daļa veltīta ūdens hidroekoloģiskājam kontroles metodēm. Trešajā daļā apskatīti pētījuma rezultāti un veikta iegūto rādītāju analīze.Bioģēnu elementu daudzums Lauceses upes ūdenī nav pārsniegts, tomēr ir paaugstināts amonija jonu daudzums, kas liecina par piesārņojuma parādīšanos. Makrofītu biocenozes analīzes liecina, ka pēc saprobitātes indeksa upe ir vāji piesārņota. Tā kā Laucesas sateces baseinā veikta saimnieciskās darbības analīze saistībā ar upes stāvokļa novērtējumu, darba rezultātus var izmantot dabas aizsardzības, ekoloģijas un vides pārvaldības jomās.Atslēgvārdi: Laucesa, ūdensaugi, b-mezosaproba pakāpe.",0
799,Iršupītes lauka un kamerālo pētījumu izmantošana „Latvijas ģeogrāfijas” mācību stundās pamatskolā,"Diplomdarba tēma ir „Iršupītes lauka un kamerālo pētījumu izmantošana „Latvijas ģeogrāfijas” mācību stundās pamatskolā”. Par pamatu ņemts pētījumu objekts Iršupīte un tās sateces baseins. Balstoties uz Iršupītes lauka un kamerāliem pētījumiem izveidots metodisks materiāls ģeogrāfijas skolotājiem, ko var izmantot 9.klases ģeogrāfijas programmas apguvē par tēmu „Latvijas upes” un „Latvijas dzīvnieki”.Darba apjoms 69.lpp.,17.pielikumi, sagatavota prezentācija „Hidrosfēra”, kuru var izmantot kā ievadstundu par tēmu „Latvijas upes”. Izveidots metodiskais materiāls - prezentācija par „Iršupītes baseina dzīvniekiem un augiem”, kuru var izmantot mācot par Latvijas dzīvniekiem. Izmantoti 35 literatūras avoti, 7 nepublicētie darbi un 6 elektroniskie informācijas avoti.Pirmajā nodaļa ir par Iršupītes fizioģeogrāfisko raksturojumu.Otrajā nodaļā aprakstīts, kas ir hidrosfēra un ūdens aprite dabā.Trešajā apkopoti materiāli par upju hidroloģijas vispārīgiem jautājumiem, izmantojot dažādus literatūras avotus.Ceturtajā nodaļā aprakstītas vispārējās prasības ģeogrāfijas mācīšanai pamatskolā.Piektajā nodaļā apkopoti materiāli par 9.klases skolēnu vecumposma īpatnībām.  Sestajā nodaļa ir aprakstītas mācību metodes un formas, kas tiek izmantotas ģeogrāfijas mācību stundās.Septītajā nodaļā, pamatojoties uz izpētes materiāliem izstrādāju 6 nodarbību plānus – 3 nodarbības klasē, 2 nodarbības dabā un 1 nodarbību datorklasē. Pielikumā ir Iršupītes baseina kartes, mērījumu rezultāti, darba lapas skolēniem un skolotājiem, PowerPoint prezentācija „Hidrosfēra”, Multimedia programmas materiāls „Iršupītes baseina dzīvnieki un augi” , ko izmantot stundā datorklasē.",0
800,Rupjkristāliskie Pļaviņu svītas dolomīti (apīti) Apes atradnē,"Izstrādātajā bakalaura darbā „Pļaviņu svītas dolomītu tipi un to veidošanās Apes atradnes apkārtnē” tiek sniegta informācija par Pļaviņu svītas rupjkristāliskajiem dolomītiem, izdalot to kristālu tipus, raksturojot apītus atsegumos Apes karjerā, makroparaugos un plānslīpējumos. Ir izdarīti secinājumi par apītu veidošanās apstākļiem. Izstrādājot bakalaura darbu, balstījos uz ģeoloģiskajiem literatūras avotiem, bet pamatā uz lauka un laboratorijas darbiem. Tā kā Apes atradne ir plašākā vieta Latvijā, kur šis dolomīta paveids ir atsegts, tas likās īpaši interesanti.Veikta 8 apīta dolomīta atsegumu dokumentācija, kas secināt, ka apīts izsekojams plātņu veidā, vietām veidojot lēcas, kā arī izķīlējoties. Plānslīpējumos tika izdalīti dolomīta kristālu tipi un novērtēta apītu porainība. Kopumā izdevās izdalīt 5 dažādus dolomīta kristālu tipus – viendabīgos, I; II; III tipa zonālos kristālus, kā arī kristālus ar izšķīdušu vidusdaļu. Pētījumu rezultātā tika pierādīts, ka zonālo kristālu daudzums palielinās apītu slāņkopā uz augšu, bet viendabīgāko kristālu ir vairāk tās apakšdaļā. Tas liecina par dolomitizējošo fluīdu plūsmas virzienu no augšas uz leju, veidojoties un pārkristalizējoties apītiem. Šis secinājums papildina V. Sorokina viedokli par apītu veidošanos.",0
801,Kultūras mantojuma loma un iespējas Rīgas pilsētas tēla veidošanā videoreklāmās,"Maģistra darbs ir veltīts nozīmīgai cilvēku ģeogrāfijas tēmai – vietu un reģionu tēla veidošanai. Darbā tiek pētīta kultūras mantojuma loma un tā iespējas Rīgas pilsētas tēla veidošanā. Pētījums balstās uz datiem, kas iegūti ekspertu intervijās un lielo pilsētu videoreklāmas filmu novērtējumu. Pamatojoties uz pētījuma rezultātiem, tika izveidota videofilma par Rīgas kultūras mantojumu.Pirmajā sadaļā tiek stāstīts par jēdzieniem pilsēta un tās tēls, to saikni ar ģeogrāfiju, kā arī videomateriālu izmantošanu pilsētas tēla veidošanai reklāmas nolūkos.Otrajā sadaļā tiek skaidrots kas ir kultūras tūrisms un kultūras mantojums.Trešā sadaļa ir veltīta Rīgas tūrisma tēlam un Rīgas kultūras mantojumam, kā vienam no svarīgākajiem tūrisma tēla veidošanas elementiem. Šeit tiek atspoguļoti dati par Rīgas tūrisma attīstības dinamiku, kā arī aprakstīti Rīgas materiālā un nemateriālā kultūras mantojuma elementi.Ceturtajā sadaļā ir pētītas tirdzniecības vietās un globālajā timeklī pieejamās filmas par Rīgu. Tiek veikta arī salīdzināšanas analīze filmām par Baltijas valstīm un tās galvaspilsētām.Piektajā sadaļā aplūkots filmas par Rīgas kultūras mantojumu tapšanas process. Tiek noteikts filmas mērķis un uzdevumi, kā arī aprakstītas filmas veidošanas nianses. Secinājumi– Rīgai ir labi priekšnoteikumi tūrisma attīstībai, bet pagaidām ir vērojamas problēmas ar tās starptautisku atpazīstamību. Videoreklāmai ir liels potenciāls pozitīva pilsētas tēla veidošanā. Par Rīgu ir uzņemts diezgan daudz filmu, bet globālajā tīmeklī var iepazīties tikai ar filmām par Latviju kopumā.",0
802,Atmosfēras nokrišņu raksturs un izmaiņu tendences Latvijā,"Maģistra darbā tiek aplūkotas un analizētas atmosfēras nokrišņu sadalījuma likumsakarības un izmaiņu tendences Latvijā laika periodā no 1948. līdz 2005. gadam.Pasaulē ir vērojams klimata pārmaiņu process, un nokrišņu daudzuma izmaiņas ir stipri atšķirīgas dažādos pasaules reģionos. Nokrišņu daudzuma raksturu, to izmaiņas pasaulē un Latvijā lielā mērā nosaka globālā atmosfēras cirkulācija, kas ir viens no galvenajiem faktoriem to mainībai. Darbā tiek dots īss pārskats par iepriekš veiktajiem nokrišņu izmaiņu pētījumiem dažādos pasaules reģionos, lai detalizēti varētu izvērtēt nokrišņu izmaiņu tendenču kopsakarības Latvijas teritorijā.Maģistra darbā tika aplūkota un analizēta dažādu cirkulācijas tipu, apkārtējā reljefa, kā arī Baltijas jūras un Rīgas līča ietekme uz atmosfēras nokrišņu sadalījumu Latvijā. Literatūras analīzē tika apskatīta arī Rīgas pilsētas telpiskās struktūras loma nokrišņu daudzuma sadalījumā un mainībā ilglaicīgā skatījumā. Darba pētnieciskajā daļā, pēc apstrādātiem meteoroloģisko staciju un hidroloģisko posteņu novērojumu datiem, tiek analizētas atmosfēras nokrišņu ilgtermiņa izmaiņu tendences Latvijas fizioģeogrāfiskajos rajonos. Pēc ilggadīgām novērojumu rindām tika iegūtas vidējās svērtās nokrišņu summas vērtības, kas kartogrāfiskā veidā attēlotas, labi parāda un raksturo nokrišņu gada un sezonālo sadalījumu Latvijā laikā no 1948. līdz 2005. gadam. Pielietojot Mann-Kendalla testa un lineārās regresijas metodes, tika izpētītas gada nokrišņu summas izmaiņu tendences visā pētāmajā laika periodā (1948.-2005.), normas periodā (1961.-1990.) un laika periodā no 1991. līdz 2005. gadam. Pēc iegūtajiem Mann-Kendalla testa rezultātiem tika izanalizētas nokrišņu izmaiņu tendences sezonālā un mēneša griezumā. Lai izvērtētu nokrišņu sadalījuma teritoriālās atšķirības, darbā ir analizēta savstarpējo sakarību korelācijas matrica starp visām 43 meteoroloģiskajām stacijām un hidroloģiskajiem posteņiem.Statistiski nozīmīgas nokrišņu izmaiņu tendences ir konstatētas normas periodā (1961.-1990.), kad nokrišņu daudzums visā Latvijā ir palielinājies. Sezonālā griezumā būtiskas nokrišņu pieauguma tendences ir vērojamas ziemā.  Darba atslēgas vārdi: atmosfēras nokrišņi, nokrišņu gada un sezonālais sadalījums, ilgtermiņa izmaiņu tendences, Latvija.",0
803,Rīgas parku sociālā nozīme un risinājumi tās paaugstināšanai,"Pilsētas parki ir multifunkcionāla un dinamiska vide, kas sniedz plašu klāstu labumu gan to apmeklētājiem, gan pilsētas iedzīvotājiem un tās videi kopumā. Papildus nozīmīgām vides un ekonomiskajām vērtībām, zaļās teritorijas sniedz daudz sociālos, estētiskos un psiholoģiskos labumus, kuriem ir nozīmīga loma modernu pilsētu dzīvotspējā un pilsētas iedzīvotāju labklājības nodrošināšanā.Pētījuma mērķis ir noskaidrot un izvērtēt Rīgas parku sociālo nozīmi pilsētas iedzīvotāju un pašvaldības skatījumā, un iztrādāt ieteikumus sociālās nozīmes paaugstināšanai un parku teritoriju kvalitātes veicināšanai Rīgas pilsētā.Pētījuma rezultāti rāda, ka parkiem ir nozīmīga loma pilsētas iedzīvotāju ikdienā. Nozīmīgākie Rīgas parku sniegtie labumi ir sociālie labumi, kā patīkamas pilsētas vides nodrošināšana, iedzīvotāju veselības un labklājības uzlabošana un ārpustelpu aktivitāšu nodrošināšana. Rīgas iedzīvotāji parkus izmanto galvenokārt pasīvai atpūtai, kā pasēdēšana, relaksācija un pastaiga. Lai gan pilsētas iedzīvotāji Rīgas parkus uzskata par drošiem un kvalitatīviem, Rīgas parkos (īpaši ārpus centra esošajos) sociālās nozīmes paaugstināšanai ir nepieciešams veikt virkni uzlabojumu, kā arī veidot jaunus un mūsdienīgus parkus blīvi apdzīvotās pilsētas daļās, kuros ir iekļautas iedzīvotāju vēlmes.Atslēgas vārdi: pilsētas parki, parku funkcijas, sociālās vērtības, rekreācija, estētika, veselības uzlabošana, drošība, izglītība",0
804,Zemes konsolidācijas risinājumi Taurenes pagastā kā priekšnoteikums teritorijas attīstībai,"Latvijai, lai nodrošinātu reģionu attīstību, ir jāveicina zemnieku saimniecību konkurētspēja vietējā, reģionālā, nacionālā un arī Eiropas Savienības līmenī. Sevišķi jau tāpēc, ka Latvijā zemes reformu un dažādu darījumu ar zemi rezultātā izveidojusies sadrumstalota zemes īpašumu struktūra ar nelieliem zemes īpašumiem, kas būtiski apgrūtina zemes izmantošanu un būtiski samazina saimniecību zemju izmantošanas efektivitāti un konkurētspēju. Par pētījuma teritoriju, uz kuras pamata ir izstrādātas vadlīnijas zemju konsolidācijas risinājumiem, ir izvēlēts Taurenes pagasts Vecpiebalgas novadā, kur zemes apsaimniekošanu veic atsevišķas lielas zemnieku saimniecības, kuru zemes īpašumi vai arī zemes nomas gabali ir ļoti sadrumstaloti. Maģistra darba ietvaros, veicot zemes īpašuma struktūras un izmantošanas analīzi, intervējot zemes īpašniekus un pašvaldības speciālistus ir izstrādāta metodika un risinājumi zemes īpašumu konsolidācijai, kā arī sniegts tās ekoloģisks un ekonomisks vērtējums. Maģistra darbā ir izstrādāti priekšlikumi telpiskās plānošanas kā instrumenta izmantošanai zemes konsolidācijas veicināšanai.",0
805,Daugavmalas zaļās telpas plānošanas risinājumi posmā Rīga – Ķekava,"Maģistra darbā izvēlētajam Daugavmalas posmam Rīga–Ķekava–Doles sala piemīt līdz šim neapzināts, augsts zaļi-zilās telpas potenciāls. Pašlaik zaļā atvērtā telpa atdala Pierīgas ciemus vienu no otra, bet, attīstoties urbanizācijas procesiem, pastāv draudi, ka zaļās teritorijas tiks apbūvētas un Daugavas krasta josla kļūs par privātu telpu. Darbs sniedz priekšlikumus, kuru ievērošana ļautu izvairīties no iepriekš minētās negatīvās attīstības. Pētījumā apzināti un vietējiem apstākļiem pielāgoti starptautiski atzīti zaļās telpas plānošanas risinājumi. Izcelta nepieciešamība uzsākt Rīgas–Ķekavas-Salaspils pašvaldību sadarbību, lai veicinātu publiskās ārtelpas rekreācijas plānošanu. Pētījumā identificētas veiksmīgākās pieejas un uzsvērta teritorijas tematisko plānojumu izstrādes lietderība.Atslēgvārdi: zaļā atvērtā telpa, publiska pieeja, vienots areāls, piepilsēta, telpas vērtības",0
806,"Rīgas teritorijas plānojuma atļautās iedzīvotāju skaita ietilpības novērtējums: Bieriņu, Čiekurkalna un Pļavnieku piemēri","Šī maģistra darba tēma ir „Rīgas teritorijas plānojuma atļautās iedzīvotāju skaita ietilpības novērtējums: Bieriņu, Čiekurkalna un Pļavnieku piemēri”. Pielietojot izstrādāto aprēķinu veikšanas metodiku, darbs tiecas novērtēt atļauto iedzīvotāju skaita ietilpību visas Rīgas un tās apkaimju ietvaros, kā arī skaidrot iemeslus, kas nosaka šādus iegūtos rezultātus. Šajā pētījumā iegūtie rezultāti sīkāk tiek aplūkoti un analizēti Bieriņu, Čieurkalna un Pļavnieku piemērā.Iegūtie atļautās iedzīvotāju skaita ietilpības rezultāti, salīdzinot tos ar pilsētā esošo iedzīvotāju skatu, reprezentē pilsētvidē pastāvošos teritoriālos resursus, kā arī ļauj izvērtēt pašu pētījuma aprēķinu veikšanas metodiku un sniegt ieteikumus tās pilnveidošanai.",0
807,Ainavu pieeja ciemu telpiskajā plānošanā: Ķekavas novada piemēri,"Maģistra darba ""Ainavu pieeja ciemu telpiskajā plānošanā: Ķekavas novada piemēri"" mērķis ir izstrādāt metodoloģisku pamatojumu ainavu plānošanas principu izmantošanai apdzīvotu vietu attīstības plānošanā un pēcāk pēc šiem principiem izvērtēt kā izpētes teritorijas izraudzītos Rāmavas un Krustkalnu ciemus. Pierīgas apdzīvojums ir sarežģīts izpētes lauks ar savu suburbāno raksturu un neskaidro telpisko audumu, tādējādi prasot aizvien jaunas pieejas šādu teritoriju izpētē. Tā kā maģistra darbs uzskatāms par pirmdarbu pirms ainavu, ciema attīstības plāna izstrādes, darba beigās tiek sniegti priekšlikumi, konkrētu soļu veikšanai nozīmīgu ainavu telpu plānošanā un pārvaldībā. Atslēgas vārdi: ciems, Pierīgas apdzīvojums, ainavu pieeja, vietu nozīmība, vēsturiskais konteksts.",0
808,Dzīves kvalitāte Smiltenē,"Armanda Liukis bakalaura darbs ir veltīts iedzīvotāju dzīves kvalitātes izpētei un novērtēšanai Smiltenes pilsētā. Bakalaura darba mērķis ir noskaidrot iedzīvotāju dzīves kvalitātes līmeni , apzināt iedzīvotāju vēlmes un vajadzības , kā arī noskaidrot svarīgākos dzīves telpas kvalitātes trūkumus Smiltenes pilsētā.Darbs sastāv no 6 nodaļām:   1. Dzīves kvalitāte. 2. Pētījuma materiāls un metodes. 3. Iedzīvotāji un sociāla vide. 4. Pilsētvides iezīmes. 5. Vides kvalitāte un piesārņojums.6. Dzīves kvalitātes vērtējums. Darbs rakstīts latviešu valodā, uz 52 lappusēm, darbā ir 3 tabulas, 20 attēli un 2 pielikumi.Atslēgas vārdi:   pilsētvide, dzīves kvalitāte, iedzīvotāju vērtējums.",0
809,"Daugavas ūdens ekoloģiskās kvalitātes novērtēšana dabas lieguma ""Daugava pie Kaibalas"" labajā piekrastē, izmantojot spirodelu testu","Daugava pieder pie karpveidīgo zivju ūdeņiem un tā ir viena no lielākajām upēm Latvijā. Ņemot vērā tās ģeogrāfisko atrašanās vietu, ūdenstece ir pamatoti pakļauta antropogēnā piesārņojuma riskam. Maģistra darba mērķis ir veikt pētāmā Daugavas labās piekrastes posma ūdens ekoloģiskās kvalitātes novērtējumu, izmantojot spirodelu testu. Paralēli biotestam veiktas arī ūdens hidroķīmiskās analīzes. Darbs ietver informāciju par upi kā ekosistēmu, Daugavu un tās hidroķīmisko sastāvu, piesārņojuma avotiem un to veidiem ūdenī, fitoindikatīvajām metodēm un to izmantošanu ūdens piesārņojuma identificēšanā, kā arī par spirodelu testu un tā veikšanas gaitu.Darba nobeigumā tiek salīdzināti iegūtie ūdens paraugu hidroķīmisko parametru dati ar spirodelu testā iegūtajiem rezultātiem, tiek meklētas sakarības starp šīm izmantotajām metodēm un apskatītas pastāvošās korelācijas starp dažādiem bioindikatīvajiem rādītājiem un paraugu ievākšanas vietu ūdens ķīmisko sastāvu.",0
810,Šķiedru ģipsis un celestīns devona Salaspils svītā Salaspils ģipša atradnē,"Maģistra darba tēma ir “Šķiedru ģipsis un celestīns devona Salaspils svītā Salaspils ģipša atradnē”.Maģistra darbā veikti augšējā devona Salaspils svītas šķiedru ģipša un celestīna pētījumi, pārsvarā izmantojot plānslīpējumu analīzi. Maģistra darba mērķis ir raksturot Latvijas ģipša paveida - šķiedru ģipša, kā arī celestīna izplatības likumsakarības, uzbūvi, kā arī interpretēt to veidošanās apstākļus. Aprakstīti 15 plānslīpējumi, kā arī diviem paraugiem veikta rentgendifraktometriskā analīze, kur identificēts ģipsis, celestīns un dolomīts. Balstoties uz iegūtajiem rezultātiem un novērojumiem, ir izdarīti secinājumi par šķiedru ģipša paveidiem un to veidošanās secību. Noskaidrots, ka celestīna kristālu forma ir atkarīga no apkārtējo ģipša kristālu formas un izmēriem. Mālaini dolomītiski ieslēgumi ir sekmējuši celestīna konusu augšanu. Atslēgvārdi: plānslīpējumi, rentgendifraktometriskā analīze, Franas stāvs, evaporīti, sulfātu minerāli.",0
811,Karsta izpausmes un procesi Pļaviņu-Sērenes posmā,"Maģistra darba mērķis ir noteikt karsta procesu izplatību un aktivitāšu raksturu Daugavas ielejas Pļaviņu – Sērenes posmā. Pētījumi tika veikti četrās etalonteritorijās: Korkuļu sausgultnē, Klintaines sausgultnē, Rīteru sausgultnē un Sērenes karsta kritenē.Pētījuma laikā tika pielietotas dažādas lauka un kamerālās pētījumu metodes, kas ļāva izprast karsta procesu izplatību un nozīmību teritorijā no Pļaviņām līdz Sērenei. Lauka darbos tika iegūts vizuālais materiāls, augstuma mērījumi ar GPS, tika veikta dolomīta atsegumu dokumentēšana un ūdens trasēšana, lai noteiktu pazemes ūdeņu plūsmas ātrumu Korkuļu ūdensrijējā. Apstrādājot kartogrāfisko materiālu un datus kamerāli, tika veikta karsta pazīmju un procesu telpiskā analīze ortofoto kartēs, topogrāfiskajās kartēs, TIN modelī, kā arī tika iegūti pētāmo objektu parametri, morfoloģiskais raksturojums. Izveidojot digitālo augstuma modeli, tika iegūta informācija par mūsdienu karsta un paleokarsta izplatības likumsakarībām Daugavas ielejā. Maģistra darba noslēgumā dots izvērtējums par karsta procesu izplatību, intensitāti un ietekmi uz saimniecisko darbību.Atslēgas vārdi: karsta procesi, Sērenes karsta kritene, Korkuļu sausgultne, Rīteru sausgultne, Klintaines sausgultne, telpiskā analīze, traseru metode.",0
812,Reģionālo deputātu kandidātu ietekme uz  8.-11. Saeimas vēlēšanu rezultātiem,"Maģistra darbā ir pētīta reģionālo deputātu kandidātu ietekme uz Saeimas vēlēšanu rezultātu telpiskā izkliedi Vidzemes, Latgales, Zemgales un Kurzemes vēlēšanu apgabalos starp 8. un 11. Saeimas vēlēšanām (2002. – 2011. gads). Reģionālie deputātu kandidāti ir analizēti, balstoties uz to vēlēšanu panākumu Morana I telpiskās autokorelācijas lielumu, kas augstas vērtības gadījumā liecina, ka eksistē telpisks areāls vēlēšanu apgabala iekšienē, kurā attiecīgajam kandidātam ir ievērojami augstāks vēlēšanu rezultāts.Iegūtie rezultāti liecina, ka kopš 10. Saeimas vēlēšanām reģionālo deputātu kandidātu loma ir ievērojami pieaugusi, izskaidrojot aptuveni 15 – 20 % rezultātu dispersijas, kas norāda uz to, ka šie kandidāti ir otrs būtiskākais vēlēšanu rezultāti izkliedi ietekmējošais faktors aiz etniskā faktora. Šo kandidātu lomas pieauguma iemesls ir veiktās izmaiņas Saeimas vēlēšanu likumā, kuras noteica to, ka katrs kandidāts var kandidēt tikai vienā vēlešanu apgabalā.",0
813,Devona Gaujas reģionālā stāva smiltsieži Lojas upes krastos un to veidošanās apstākļi,"Darba izstrādes gaitā tika veikti pētījumi Lojas upes atsegumos, lai noteiktu devona Gaujas svītas nogulumu veidošanās apstākļus attiecīgajā areālā. Tika sastādīti smilšakmeņu ģeoloģiskie griezumi, veikta to granulometriskā analīze, kā arī tika veikti slīpsļāņojuma kritumu virzienu mērījumi, lai noteiktu paleostraumju dominējošos virzienus. Novērtēts arī iespējamais ūdens dziļums attiecīgajā sedimentācijas baseina vietā. Apkopojot šajā pētījumā un iepriekšējos pētījumos iegūtos datus, secināts, ka Gaujas svītas nogulumi veidojušies deltu līdzenumā ar nelielu plūdmaiņu ietekmi. Nogulumi veidojās seklos ūdeņos ar mainīgu hidrodinamisko režīmu, dominējošie straumju virzieni bijuši DA.Atslēgas vārdi: klastiskie nogulumi, sedimentoloģija, fāciju analīze, slīpslāņojums, granulometriskais sastāvs",0
814,Devona Daugavas svītas dolomītu litoloģiski rūpnieciskie tipi Aiviekstes kreisā krasta un Biržu - Pūteļu atradnēs,"Bakalaura darba mērķis ir raksturot augšdevona Daugavas svītas dolomītus, kā arī izdalīt dolomītu litoloģiski rūpnieciskos tipus pētāmajās atradnēs, kuras atrodas Latvijas centrālajā daļā. Pētījuma ietvaros veikti lauka darbi, kuros veikta atseguma sienu dokumentācija un paraugošanas darbi. Izmantojot plānslīpējumu pētījumus, spiedes pretestības un ūdens absorbcijas testus, iegūta nepieciešamā informācija par ieža fizikālajām un mehāniskajām īpašībām un dolomīta mikrostruktūru un mikrotekstūru ietekmi uz tām. Pētījuma rezultātā secināts, ka pirmā litoloģiski rūpnieciskā tipa dolomīti, gan spiedes pretestības, gan ūdens absorbcijas testos uzrāda labākus fizikālo un mehānisko īpašību parametrus nekā citu tipu dolomīti. Dolomīta mikrostruktūru un mikrotekstūru ietekme uz ieža mehāniskās izturības rādītājiem ir nozīmīga.Atslēgas vārdi: dolomīta fizikālās un mehāniskās īpašības, plānslīpējumi, ūdens absorbcija, spiedes pretestība, mehāniskā izturība.",0
815,Substrāta ietekme uz iegūto elektroenerģijas apjomu biogāzes ražotnē “Bio Ziedi”,"Darbs tiek izstrādāts biogāzes ražotei „Bio Ziedi”. Tā darbības jauda ir 2 MW elektrības un 4 MW siltuma. Ražotne ir viena no lielākām Latvijā. Analizēti tiek biogāzes ražošanas ietekmējošie faktori, tādi kā iegūtais elektroenerģijas daudzums un koģenerācijas stacijas darbības noslogojums, substrāta sastāvs, tā pH vērtība, gaistošo taukskābju daudzums (FOS) un substrāta buferkapacitāte (TAC), mikro un makro elementu daudzums substrātā, tā sausnas saturs, organiskais noslogojums un izturēšanas laiks fermenterī.Vidējais biogāzes koģenerācijas stacijas noslogojums ir 59 %. Diennaktī vidējais izejvielu patēriņš ir 13.65 t, galvenās izejvielas – šķidrie un cietie liellopu mēsli, piena sūkalas, zāles un kukurūzas skābbarība, GPS. Substrāta vidējā pH vērtība ir 7.68, sausnas saturs 9.7 %, FOS/TAC attiecība ir 0.39, temperatūra fermenterī 40.3 0C, izturēšanas laiks fermenterī ir 41 dienas. Organiskais noslogojums 1.09-1.74 kg oTS/m3d.",0
816,Vēja parku vizuālās ietekmes novērtēšana un dizaina plānošana Latvijas ainavā,"Vēja enerģija ir viena no nozīmīgākiem atjaunojamiem resursiem. Tomēr, neskatoties uz to, ka vēja parki tiek pasniegti kā videi draudzīgi projekti, bieži vien tie saskarās ar sabiedrības pretestību. Viena no sabiedrības kritikas šķautnēm ir vērsta uz slikto vizuālo iekļaušanos ainavā. Eiropā kā, piemēram, Skotijā, Velsā un Danijā  ir izstrādāta vienota  vēja parku vizuālās ietekmes uz ainavu novērtēšanas metodika, kā arī metodiskos materiālos ir atspoguļotas rekomendācijas vēja parku plānošanā, ievērojot dizaina pamatprincipus. Pētnieciskā darbā ir izvērtētas metodes vizuālās ietekmes uz ainavu novērtēšanā un dizaina principi, kas tiek ievēroti vēja parka plānošanā pamatojoties uz septiņu esošo vēja parku apsekošanu Kurzemē. Atslēgvārdi: vizuālā ietekme uz ainavu; vēja parks; ainava; vēja parka izvietošana, dizains",0
817,Industrializācijas pēctecības Grīziņkalna ainavā,"Bakalaura darbā „Industrializācijas pēctecības Grīziņkalna ainavā” raksturota Krievijas impērijas perioda industrializācijas ietekme uz vēsturiskā Rīgas strādnieku rajona Grīziņkalna turpmāko attīstību un mūsdienu ainavu.  Pētījums tika veikts, izmantojot pēctecīguma teorijas pieeju ainavu analīzei, meklējot pēctecīgumu telpiskajās struktūrās, praksēs un nozīmēs (simbolos). Tika veiktas vietas studijas, veicot  lauka darbus (detalizētu Grīziņkalna apsekošanu, novērojumus, intervijas) un pielietojot kamerālās metodes (kartogrāfiskā materiāla, sekundāro datu analīze), kas ļāva iegūt gan kvalitatīvus, gan kvantitatīvus datus. Atslēgas vārdi: pilsētainava, 19. gs. industrializācija, strādnieku rajoni, pēctecīguma teorija, Grīziņkalns",0
818,Rīgas pilsētas vides stāvokļa novērtēšana izmantojot spirodelu testu,"Maģistra darbā „Rīgas pilsētas vides stāvokļa novērtēšana izmantojot spirodelu testu” tiek apkopots materiāls par gaisa piesārņojumu Rīgā, tā ietekmi uz vides procesiem un cilvēka veselību, par gaisa kvalitātes monitoringu un normatīviem, par bioindikāciju, to veidiem un pielietošanu. Darbā tiek analizēti dati par piesārņojuma līmeni dažādos Rīgas pilsētas rajonos, kā piesārņojuma absorbentu izmantojot sniega segu. Sniega fitotoksiskuma līmenis testēts ar spirodelu  Spirodela polyrrhiza Schleiden (Lemnaceae dzimta) laboratorijas kultūru, kas tiek uzturēta  LU Bioloģijas institūtā. Sniega paraugi ievākti 16 dažādās pilsētas vietās 2010. gada februārī. Biotests veikts sniega ūdenī. Paralēli biotestam veiktas sniega ūdeņu ķīmiskās analīzes. Maģistra darba atslēgas vārdi: vides stāvoklis, bioindikācijas metode, spirodelu kultūra, pilsēta un piesārņojums.Darba apjoms ir 83. lpp. Tas iekļauj 29. attēlus, 7. tabulas.",0
819,Apdzīvojuma un iedzīvotāju struktūras izmaiņas Stāmerienas pagastā (2000.-2013.),"Bakalaura darbs ""Apdzīvojuma un iedzīvotāju struktūras izmaiņas Stāmerienas pagastā (2000. – 2013.)"" izstrādāts 2013. – 2014.gadā. Pirmajā nodaļā aprakstīts apdzīvojuma jēdziens, Latvijas apdzīvoto vietu klasifikācija, lauku apdzīvoto vietu iedzīvotāju skaita un apdzīvojuma struktūras izmaiņas, kā arī raksturoti jau veiktie pētījumi par apdzīvojumu. Otrajā nodaļā raksturots bakalaura darbā izmantoto datu izklāsts, kā arī aprakstītas pētījumā izmantotās metodes. Trešā nodaļa veltīta Stāmerienas pagasta vispārīgajam raksturojumam. Ceturtajā nodaļā analizētas iedzīvotāju struktūras izmaiņas laikā no 2000. – 2013.gadam. Piektajā nodaļā raksturota Stāmerienas pagasta apdzīvojuma struktūra un analizētas apdzīvojuma struktūras izmaiņas no 2000. – 2013.gadam. Sestajā nodaļā sniegts Stāmerienas pagasta iedzīvotāju sociālās, pakalpojumu un tehniskās vides kvalitātes novērtējums iedzīvotāju skatījumā. Atslēgas vārdi: Stāmerienas pagasts, iedzīvotāji, apdzīvojums, apdzīvojuma struktūra, ciems.",0
820,Ģeoloģiskās izpētes un derīgo izrakteņu krājumu aprēķinu metodika Grobiņas novada „Sausnās”,"Bakalaura darbs veltīts pētījumiem par kvartāra nogulumu veidošanos, derīgo izrakteņu iegulu izpēti un derīgo izrakteņu krājumu aprēķina metožu izvērtējumu. Par piemēru ir izvēlēta perspektīva smilts un smilts- grants atradne ‘’Sausnas’’ Grobiņas novada Grobiņas pagastā. Pētījumu teritorija atrodas Piejūras zemienes Bārtavas līdzenumā.Teritorijā derīgo izrakteņu slāni veido augšējā pleistocēna Latvijas svītas Baltijas ledus ezera nogulumi- smilts, grants, oļi un aleirīts. No krājumu aprēķinu metodēm ir izvēlētas divas- GRID jeb režģa modelēšanas un vidējā aritmētiskā krājumu aprēķinu metode. Lai sasniegtu mērķi- novērtētu atradnes apjomus atbilstoši A kategorijai, ir izurbti 10 urbumi, ievākti 26 smilts, smilts- grants paraugi, sagatavoti 7 ģeoloģiskie griezumi; uz topogrāfiskā materiāla pamata sagatavots faktu materiāla plāns mērogā 1: 1000.Iegūtie un bakalaura darbā aprakstītie rezultāti atspoguļoti 5 nodaļās, kurās iekļauti 11 attēli un 18 tabulas. Pētījuma noslēgumā ir pievienoti 6 pielikumi, kuros ir iekļauti urbumu apraksti, urbumu koordinātas, aprēķinu izdrukas, ģeoloģiskie griezumi un granulometriskās analīzes rezultāti. Key words: smilts; smilts- grants; krājumi; kvartāra nogulumi.",0
821,Putu poliestirola siltumizolācijas izstrādājumu „TENAPORS EPS” dzīves cikla novērtējums,"Pētījumā ir analizēta putu polistirola siltumizolācijas plātņu „TENAPORS EPS” ražošanas ietekmes uz apkārtējās vides kvalitāti, izmantojot dzīves cikla novērtēšanas metodi un veicot ietekmes uz vidi modelēšanu, izmantojot programmu „GaBi Education”. Maģistra darbā teorētiskajā daļā ir apkopota informācija par dzīves cikla novērtējuma metodes pamatprincipiem un veikšanas kārtību, kā arī raksturotas putu polistirola siltumizolācijas plātņu galvenās īpašības un ražošanas process. Pētījumā ir noskaidrots nozīmīgāko materiālu plūsmu sadalījums pa „TENAPORS EPS” siltumizolācijas plātņu ražošanas posmiem un ražošanas procesa radītās ietekmes uz sešiem dažādiem vides aspektiem, kā arī konstatēti tie ražošanas posmi, kuri rada būtiskākās ietekmes uz vidi. Atslēgas vārdi: dzīves cikla novērtējums, siltumizolācijas materiāli, putu polistirols, ietekmes novērtēšana",0
822,Mākoņainības un saules radiācijas ilgtermiņa izmaiņas Latvijā,"Uz Zemes klimata pārmaiņas pēdējos gados ir jūtamas arvien vairāk. Saules radiācija un mākoņainība ir nozīmīgi klimatu ietekmējoši faktori. Darbā tiek analizētas sezonālās un ilglaicīgās Saules radiācijas un mākoņainības izmaiņas sākot no 1948.-2005. gadam Latvijā, kā arī dažādos periodos citās Baltijas jūras reģiona valstīs un pilsētās. Šīs izmaiņas tiek savstarpēji salīdzinātas, un tika meklētas kopsakarības. Darba gaitā tika apkopota pieejamā informācija par Saules radiācijas un mākoņainības izmaiņām Baltijas jūras reģionā. Pētījuma veikšanai tika izveidota datu bāze un pielietots tests ilgtermiņa mainības tendenču noteikšanai, kā arī pielietota korelācijas analīze savstarpējo sakarību ciešuma noteikšanai visiem Saules radiācijas un mākoņainības raksturlielumiem Latvijā, tā rezultātā tika iegūta statistiski salīdzināma informācija.Bakalaura darbs sastāv no trīs nodaļām un septiņām apakšnodaļām. Ir šādas galvenās nodaļas: Literatūras apskats; Izmantotie materiāli un metodes; Pētījuma rezultāti. Apakšnodaļā „Saules radiācijas raksturs un to ietekmējošie faktori” ir aprakstīts, kādi faktori ietekmē Saules radiāciju vispār un kādi to ietekmē Latvijā, kādi ir Saules radiācijas veidi, un aprakstīts kā mainās albedo, kādās mērvienībās tiek mērīta Saules radiācija. Apakšnodaļā „Saules radiācijas sezonālās un ilglaicīgās izmaiņas Baltijas jūras reģionā” dots raksturojums Saules radiācijas mainībai sezonu un gada griezumā gan Latvijas, gan Baltijas jūras reģiona valstu kontekstā. Darbā tiek aprakstītas radiācijas bilances izmaiņas Latvijā un Igaunijā un salīdzinātas Saules radiācijas izmaiņas Baltijas jūras reģionā. Apakšnodaļā „Mākoņainība un tās raksturs” aprakstīts, kā veidojas mākoņi, kā tie ietekmē Saules radiāciju un kādi faktori ietekmē mākoņainību. Apakšnodaļā „Mākoņainības sezonālās un ilglaicīgās izmaiņas Baltijas jūras reģionā” skatīta mākoņainības, mākoņu veidu mainība gada un sezonālā griezumā Latvijā un citās Baltijas jūras reģiona valstīs. Nodaļā „Izmantotie materiāli un metodes” ir izklāstīts, kādi materiāli un kādas metodes pielietotas darba izstrādē. Nodaļas „Pētījuma rezultāti” apakšnodaļās ir aprakstītas Saules radiācijas un mākoņainības ilglaicīgās un sezonālās izmaiņas Latvijā un meklētas kopsakarības ar Baltijas jūras reģionu.Visbūtiskākā samazināšanās Latvijā novērojama vidējai zemajai mākoņainībai no 1948.-2000. gadam, bet vidējā kopējā mākoņainība šajā laika periodā uzrāda nelielu samazināšanās tendenci.Saules radiācijai netika konstatētas būtiskas izmaiņas.Visciešākā sakarība tika konstatēta pēc Rīgas meteoroloģiskās stacijas novērojumiem periodā no 1948.-1972. gadam starp kopējo un zemo mākoņainību.Ir zināms, ka klimatiskajiem rādītājiem ir raksturīgs periodiskums un, tādēļ visprecīzākie rezultāti ir iegūstami, ja tiek salīdzināti Saules radiācijas un mākoņainības pētījumu rezultāti par vienādiem laika periodiem, un, ja rezultātu iegūšanai ir izmantotas vienas un tās pašas metodes, kas, izstrādājot šo pētījumu, daudzos gadījumos nebija iespējams. Tajā pat laikā veiktais pētījums ļāva saskatīt galvenās tendences ne tikai Latvijā, bet arī visā Baltijas reģionā.  Bakalaura darbu papildina tabula un desmit attēli, kas ir ievietoti pielikumos.Darba apjoms ir 40 lapaspuses. Atslēgvārdi: Saules radiācija, mākoņainība, ilgtermiņa izmaiņas, Latvija.",0
823,Topogrāfisko faktoru nozīme sauso zālāju sugu izplatībā lokālā mērogā: Rīgas HES dambja piemērs,"Topogrāfiskie faktori ir tikpat nozīmīgi kā klimatiskie, biotiskie un antropogēnie, tad ir svarīgi noskaidrot, kā tie mijiedarbojas ar citiem faktoriem un ietekmē sugu izplatību. Darbam izvirzītais mērķis ir noskaidrot topogrāfisko faktoru nozīmi sauso zālāju sugu un sabiedrību izplatībā uz Rīgas HES dambja.Pētītie topogrāfiskie faktori ir nogāzes vērsums un slīpums, kā arī aprēķināts Parkera siltuma indekss. Veģetācijas analīzei izmantotas klasifikācijas metodes – indikatorsugu analīze un klasteranalīze, un detrendētā korespondentanalīze. Augsnes virskārtas paraugiem noteiktas ķīmiskās īpašības, datu analīzei izmantota galveno komponentu analīze.Uz Rīgas HES dambja pētītās nogāzes ir vērstas no ziemeļiem (3°) līdz dienvid-dienvidrietumiem (212°). Ziemeļ-ziemeļrietumu un ziemeļrietumu nogāzēm raksturīga atšķirīga apsaimniekošana no pārējām. Pēc saņemtā siltuma daudzuma izdalītas četras nogāžu grupas. Atsevišķi arī pēc edafisko faktoru dažādības nodalītas četras grupas. Uz DDR nogāzes sastopama smiltāju klases Koelerio-Corynephoretea veģetācija, uz ZR un ZZR nogāzes – mezofīto zālāju klases Molinio-Arrhenatheretea veģetācija ar iezīmēm no kalcifīto zālāju Festuco-Brometea un Koelerio-Corynephoretea klases, un uz Z, ZZA un ZA nogāzes – ruderālā klases Artemisietea vulgaris veģetācija ar salīdzinoši lielu Molinio-Arrhenatheretea un Koelerio-Corynephoretea rakstursugu īpatsvaru, tās sīkāk nodalītas astoņās sabiedrībās. Sugu un augu sabiedrību izplatības atšķirības primāri nosaka topogrāfiskie faktori, kuru ietekmē būtiski diferencējušies arī edafiskie faktori. Atšķirīgā apsaimniekošana norādīja, ka arī pļaušana būtiski ietekmē sugu sastāvu un augu sabiedrības. Atslēgvārdi: apsaimniekošana, augu sugu daudzveidība, Koelerio-Corynephoretea, nogāzes vērsums.",0
824,Makrofītu izmantošana Ķīšezera ekoloģiskā stāvokļa noteikšanā,"Šobrīd Ķīšezera ekoloģiskā kvalitāte ir novērtēta kā slikta, un, saskaņā ar ES „Ūdens struktūrdirektīvu”, līdz 2015. gadam tā jāuzlabo. Bakalaura darba „Makrofītu izmantošana Ķīšezera ekoloģiskā stāvokļa noteikšanā” mērķis: noteikt Ķīšezera ekoloģisko stāvokli, balstoties uz tajā sastopamo makrofītu sugu sastāvu.Makrofītu sastāvs un to sastopamības biežums tika noteikts 2012. gada augustā 12 transektēs. Transektes tika raksturotas, reģistrēti vispārīgi novērojumi un veiktas ūdens ķīmiskās analīzes. Ķīšezera ekoloģiskā stāvokļa noteikšanai, tika aprēķināts makrofītu indekss; makrofītu un ķīmijas pētījumu dati salīdzināti ar references stāvokli.Pēc iegūtajiem rezultātiem Ķīšezers atbilst stipri eitrofam ezeram ar mazu augu daudzveidību un sliktu ekoloģisko stāvokli.Atslēgvārdi: makrofīti, Ķīšezers, makrofītu indekss, ekoloģiskais stāvoklis.",0
825,Mežaudžu telpiskās struktūras dažādu īpašnieku mežos Ziemeļvidzemes biosfēras rezervātā,"Bakalaura darba izstrādes gaitā tika izpētītas meža telpisko struktūru atšķirības starp valsts, privātajiem un Rīgas pašvaldības mežiem Ziemeļvidzemes biosfēras rezervātā kā arī apskatīti problēmu aprakstošie ārzemju piemēri. Svarīga pētnieciskā procesa komponente bija kartogrāfiskā materiāla izpēte un veidošana. Kā arī ar brīvpieejas programmas FRAGSTATS 3.4. palīdzību veikta meža inventarizācijas datu transformācija telpisko struktūru raksturojošos modeļos. Veikta šo modeļu analīze,  kā rezultātus iegūstot meža telpisko struktūru raksturojošos indikatorus. Kā papildinājums telpisko struktūru raksturojumam balstoties uz VMD 2011. gada meža inventarizācijas datiem, tika veikta pētamo meža masīvu vecumstruktūru izpēte, kas parādija mežaudžu vecumgrupu sadalijumu atškirības pētamās meža masīvu teritorijās. Atslēgas vārdi: meža īpašumtiesības, mežaudžu telpiskā struktūra, mežaudžu vecumstruktūra.",0
826,Aktīvo Atlantijas ciklonu pārvietošanās trajektorijas un ar to saistītās vides izmaiņas Latvijā,"Aktīvi Atlantijas cikloni būtiski ietekmē klimatu virs Rietumeiropas teritorijām. Bieži tie ir saistīti ar ekstremāliem laikapstākļiem - vētrām un lieliem nokrišņu daudzumiem, kas var radīt ļoti lielus postījumus un ekonomiskos zaudējumus, taču šo ciklonu rakstura un izplatības izmaiņas saistībā ar vispārējām klimata izmaiņām Latvijā ir ļoti maz pētītas.Maģistra darba mērķis ir noskaidrot aktīvu Atlantijas ciklonu pārvietošanās trajektoriju telpiskās un temporālās izplatības izmaiņas un ar to saistīto ietekmi uz vidi Latvijā.Maģistra darbā atspoguļotas aktīvu Atlantijas ciklonu un strūklplūsmu aktivitātes un izplatības izmaiņas laika periodā no 1962. - 2012. gadam, kā arī to ietekmējošo nozīmīgāko vides faktoru un radīto postījumu mežu audzēs izpētes rezultāti. Tika konstatēta aktīvu Atlantijas ciklonu skaita palielināšanās un trajektoriju pārvietošanās uz ziemeļiem. Relatīvi maza aktīvu Atlantijas ciklonu ietekme Latvijā ir vasaras un pavasara mēnešos, bet relatīvi augsta tā ir rudens un ziemas mēnešos. Iegūtie rezultāti ir nozīmīgi globālo kā arī reģionālo meteoroloģisko prognožu un klimatisko modeļu izstrādē.",0
827,Latvijas ozolu audžu augšņu raksturojums,"Maģistra darba mērķis ir noskaidrot augsnes faktora lomu parastā ozola (Quercus robur L.) izplatībai Latvijas teritorijā sastopamajās mežaudzēs. Maģistra darbā ir apkopota informācija par parastā ozola izplatības areālu Latvijas teritorijā un citviet pasaulē. Sniegts - parastā ozola ekoloģiskais raksturojums, raksturīgākie augšanas apstākļi, audžu atjaunošanās un ar to saistīto problēmu izklāsts. Pētījumā izlases veidā tika atlasīti 24 ozolu audžu parauglaukumi, kuros veikta audzes augsnes izpēte. Šajos parauglaukumos veikta augšņu dziļrakumu profilu aprakstīšana atbilstoši starptautiskajai FAO WRB augšņu klasifikācijai un Latvijas augšņu klasifikācijai kā arī augsnēm laboratoriski noteikts augsnes pH un granulometriskais sastāvs.Pētījumākonstatēts, ka parastais ozols ir ekoloģiski elastīga koku suga, kas vienlīdz labi spēj augt uz dažādām granulometriskā sastāva, augsnes reakcijas ziņā atšķirīgām augsnēm. Brīvie karbonāti atsevišķos gadījumosa atrodas dziļāk par 2,5 m.",0
828,"Pērkona negaisu telpiskās un temporālās izplatības ietekmējošie faktori Latvijā, 2011.gadā","Bakalaura darbā tiek pētīti pērkonu negaisu temporālās un telpiskās izplatības ietekmējošie faktori Latvijā, 2011. gada laikā, uzsverot gaisa masu ietekmi uz to veidošanos. Dati par zibens izlādēm, kas izskaidro pērkonu negaisu veidošanos, tika iegūti no StrikeStar EU servera mājas lapas, savukārt zibens izlāžu ietekmējošo faktoru dati tika apkopoti no LVĢMC novērojumu arhīviem, Wetter3.de, Wetterzentrale, Sat24 mājas lapu arhīviem. Faktoru analīzei tika izmantota komponentanalīze, regresijas analīze un vienfaktor-dispersijas analīze. Latvijā šāda veida pērkonu negaisu pētījums tika veikts pirmo reizi, kas palīdz izprast telpiskās un temporālās izplatības ietekmējošos faktorus. Literatūras apskatā tika sniegts ieskats par pērkonu negaisu veidošanos, to veidiem un ietekmējošiem faktoriem pasaules pieredzē.",0
829,Augšdaugavas lauku apdzīvoto vietu vitalitāte un perspektīva,"Šajā darbā tiek meklēti telpiskās plānošanas līdzekļi, kuri palīdzētu stiprināt Latvijas perifērijas lauku apdzīvoto vietu vitalitāti. Par pētījuma teritoriju ir izvēlēts Daugavpils novada Salienas pagasts, kura ciemiem piemīt Augšdaugavas areāla lauku apdzīvoto vietu raksturīgākās īpatnības. Tika izvērtēta dažādu konceptu piemērotība aplūkojamajai teritorijai – vietas dzīvotspējas saglabāšanai un vietas kapitāla noteikšanai. Darbā tika secināts, ka Salienas pagasta ciemiem ir „veselīgas saknes”, bet to ir problemātiski pamanīt bez daudzdimensionālās telpiski-sociālas analīzes, kura tiek veikta katram ciemam atsevišķi.Atslēgvārdi: ciems, apdzīvotā vieta, vitalitāte, attīstība.",0
830,Pierīgas iedzīvotāju svārstmigrācija: Ķekavas piemērs,"Bakalaura darba „Pierīgas iedzīvotāju svārstmigrācija: Ķekavas piemērs” darba mērķis ir raksturot Ķekavas iedzīvotāju ikdienas mobilitātes paradumus braucieniem uz Rīgu. Apkopojot 180 anketu rezultātus un literatūras studijas teorētisko analīzi autore ir izveidojusi četras galvenās nodaļas. Literatūras apskatā tiek apskatītas galvenās mobilitātes formas, procesi un faktori. Nākošajā nodaļā ir apskatīta apdzīvojuma attīstība Pierīgas reģionā, pēdējo gadu laikā, tās virzieni un gaita. Galvenā uzmanība darbā tiek vērsta uz Ķekavas iedzīvotāju ikdienas svārstmigrācijas braucieniem, to regularitāti, mērķi, kā arī transporta veidu. Iepriekš veiktajos pētījumos pierādīts, ka visnozīmīgākā svārstmigrantu plūsma ir starp Pierīgu un Rīgu, jo vairāk nekā 70% no Pierīgas iedzīvotājiem dodas strādāt uz Rīgu.",0
831,Ūdens kvalitāte Jēkabpils un Krustpils novadu peldvietās,"Bakalaura darba tēma ir ""Ūdens kvalitāte Jēkabpils un Krustpils novadu peldvietās"".Bakalaura darba mērķos ietilpa, Latvijas peldūdens monitoringa datu analīze, kā arī četru Jēkabpils un Krustpils novadu peldvietu izpēte: Radžu ūdenskrātuves peldvieta, Daugavas peldvieta pie Mežrūpnieku ielas, Laukezera peldvieta un Ildzenieku ezera peldvieta. Šajās peldvietās tika ievakti ūdens paraugi un noteikts to fitoplanktona sugu sastāvs un sugu saprobitātes pakāpe. Peldvietās tika novērtēta to estētiskā kvalitāte un salīdzināta pēc divām metodēm. Atslēgas vārdi: monitorings, peldvietas, fitoplanktons, estētiskais vērtējums.",0
832,Pludmales sanešu granulometriskais sastāvs un krasta izmaiņas Mazirbē,"Bakalaura darbā „Pludmales sanešu granulometriskā sastāva analīze un krasta izmaiņas Mazirbē” ir apkopota un izanalizēta literatūra par jūras krastu procesiem un to ietekmējošajiem faktoriem. Bakalaura darbā tiek veikta krasta šķērsprofilu analīze un  pludmales sanešu granulometriskā sastāva analīze paraugiem, kuru ievākšanas vietas sakrīt ar šķērsprofilu atrašanās vietām.Galvenā uzmanība tiek pievērsta priekškāpas un pludmales attīstībai un to ietekmējošo faktoru analīzei, meklējot likumsakarības starp pludmales sanešu granulometrisko sastāvu un iegūtajiem datiem par krasta šķērsprofiliem.Atslēgas vārdi: piekraste, priekškāpa, erozija, akumulācija, Irbes šaurums.",0
833,Insolācijas modelēšana pilsētas apstākļos ar ĢIS palīdzību,"Bakalaura darba „Insolācijas modelēšana pilsētas apstākļos ar ĢIS palīdzību” - mērķis veikt insolācijas modelēšanu ar ĢIS palīdzību izvēlētajam parauglaukumam, lai apzinātu izvēlētā analīzes rīka potenciālu, priekšrocības un trūkumus. Teorijas daļā tika apskatīta insolācijas būtība un to noteicošie faktori. Tika novērtēta tās ietekme uz pilsētu, kā arī aplūkota saistībā ar būvniecību un saules tehnoloģiju attīstību. Izvērtējot būtiskākos insolācijas aspektus, tika izvēlēts parauglaukums, kuram veiks insolācijas modelēšanu. Tā parādīja, ka izmantojot mazu datu kopu, iespējams, kvalitatīvi veikt sarežģītus aprēķinus un analīzes.Atslēgas vārdi: ĢIS, insolācija, modelēšana, Saule.",0
834,Statiskās zondēšanas metodes pielietošanas iespējas smilšu grunts klasificēšanā,"Maģistra darba izpildes gaitā veikta statiskās zondēšanas datu apkopošana, izmantojot komercuzņēmumu arhīva materiālus, datu analīze, interpretējamo lielumu analīze un kopējā datu interpretācija. Kopumā izmantota informācija no 20 izpētes objektiem, 41 statiskās zondēšanas testiem. Sagatavotas diagrammas Latvijas teritorijā sastopamo kvartāra nogulumu smilšu grunšu raksturošanai, izmantojot statiskās zondēšanas rezultātus (CPT). Datu korelācijas procesā izmantotas arī sekojošas CPT datu vizualizācijas un interpretācijas programmas: CPT-Log v. 1.42.; CPeT-IT- trial; CPT-pro- trial.   Darba rezultātā noteikts, ka Latvijas teritorijā sastopamo kvartāra nogulumu smilšu gruntīm, no pētījumā iekļautajiem datiem, ir raksturīgas sekojošas statiskās zondēšanas rezultātu robežvērtības: pretestība zondes konusam (qc) no 0,1 līdz 40 MPa;  berzes koeficients (Rf) no 0,3 līdz 2,5 %. Mērījumu rezultātus apkopojot, ir novērojama gradācija pa datu kopām, kas raksturo vienu izpētes objektu, un tas norāda, ka ir lokālie, specifiskie ģeoloģiskie apstākļi, kas ietekmē statiskās zondēšanas rezultātus.",0
835,Zemfrekvences elektromagnētiskā starojuma ietekme uz bērnu saslimstību ar ļaundabīgiem audzējiem Latvijā,"Bakalaura darba „Zemfrekvences elektromagnētiskā starojuma ietekme uz bērnu saslimstību ar ļaundabīgiem audzējiem Latvijā” mērķis ir noskaidrot, vai zemfrekvences elektromagnētiskais starojums ietekmē Latvijas bērnu saslimstību ar ļaundabīgiem audzējiem.Darba gaitā sastādīta zemfrekvences elektromagnētiskā starojuma fona karte Rīgai, un veikta saslimšanas gadījumu analīze Latvijas teritorijai.Nav novērota statistiski būtiska saistība starp paaugstinātu zemfrekvences elektromagnētiskā starojuma fonu un saslimstības līmeni Rīgas rajonos. Taču saslimšanas gadījumu analīze uzrāda vides faktoru ietekmi.Secināts, ka zemfrekvences elektromagnētiskais starojums var ietekmēt ļaundabīgo audzēju attīstību bērniem, taču nepieciešami tālāki pētījumi ietekmes novērtēšanai.Darba apjoms: 89 lpp, 14 attēli, 3 tabulas, 75 literatūras avoti un 5 pielikumi. Atslēgvārdi: balto asinsķermenīšu vēzis, galvas smadzeņu vēzis, nejonizējošā radiācija, ekspozīcija dzīvesvietās",0
836,Tirzas pagasta avotu un Pierīgas avotu ķīmiskās un bioloģiskās kvalitātes salīdzinājums,"Bakalaura darba mērķis ir novērtēt Tirzas pagasta un Pierīgas avotu ķīmisko un bioloģisko kvalitāti.Avotu ķīmiskās un bioloģiskās kvalitāte novērtēšanai tika veiktas avotu ūdeņu ķīmiskās un bakterioloģiskās analīzes. Avotu ūdens ķīmiskais sastāvs tika novērtēts pēc MK noteikumos Nr.235 noteiktās elementu robežkoncentrācijas un salīdzināts ar pārdošanā esošo galda un minerālūdeni. Avotu ūdens bakterioloģiskā kvalitāte tika novērtēta pēc MK noteikumos Nr.634 noteiktajām alohtonās un autohtonās mikrofloras robežkoncentrācijām avotu ūdeņiem.Atslēgas vārdi: avots, Tirzas pagasts, Ķekavas avots, Sauriešu avots, avotu ūdens kvalitāte.",0
837,Jelgavas novada struktūra un attīstības iespējas Latvijas administratīvi teritoriālās reformas kontekstā,"Bakalaura darbā „Jelgavas novada struktūra un attīstības iespējas administratīvi teritoriālās reformas kontekstā” pētīta Jelgavas novada pārvaldība un funkcionālā struktūra pēc ATR noslēgšanās. Darbā analizēts iedzīvotāju, publisko pakalpojumu izvietojums, transporta infrastruktūra, to saikne ar Jelgavas pilsētu. Darbs balstījās uz statistikas datu, attīstības un plānošanas dokumentu, intervijām ar iedzīvotājiem un citas informācijas analīzi. Darba gaitā tika secināts, ka būtiskākās pārmaiņas novada iedzīvotāju ikdienā noteikušas novada pašvaldības administrācijas izvietojums Jelgavas pilsētā, tādējādi samazinot pakalpojumu pieejamību, tomēr kopīgā novada izveide veicinājusi vietējo kopienu sabiedrisko aktivitāti. Jelgavas novadam paveras attīstības iespējas plašākā e- pakalpojumu ieviešanā un tūrisma attīstības veicināšanā.Atslēgas vārdi: Administratīvi teritoriālā reforma, Jelgavas novads, piepilsēta.",0
838,Bakterioloģisko rādītāju ilgtermiņa izmaiņas Rīgas HES ūdenskrātuvē,"Maģistra darbs „Bakterioloģisko rādītāju ilgtermiņa izmaiņas Rīgas HES ūdenskrātuvē” tika veikts, lai noskaidrotu Rīgas ūdenskrātuves fekālā piesārņojuma indikatororganismu ilgtermiņa izmaiņu tendences, to iespējamos cēloņus, atbilstību normatīvajiem aktiem pirms ūdens attīrīšanas dzeramā ūdens vajadzībām.Lai realizētu izvirzīto mērķi, pēc SIA „Rīgas ūdens""  ūdens attīrīšanas stacijas „Daugava"" darba atskaitēm tika izveidota fekālo indikatororganismu datu bāze par laika periodu no 1984. līdz 2010.gadam. Pētījuma rezultāti parāda heterotrofo psihrofīlo baktēriju, kopējo koliformu, fekālo koliformu, koli titra un Escherichia coli sezonālās izmaiņas ar augstākajām koncentrācijām pavasaros un rudeņos, kā arī ticamu lejupejošu trendu ilgtermiņā, bet fekālajiem streptokokiem un Clostridium perfringens ilgtermiņā raksturīgas fluktuācijas. Fekālo koliformu un fekālo streptokoku attiecība parāda cilvēka izcelsmes fekālā piesārņojuma pārsvaru Rīgas dzeramā ūdens ņemšanas vietā. Atslēgas vārdi: bakterioloģiskais piesārņojums, fekālie indikatororganismi, Rīgas HES ūdenskrātuve, virszemes ūdeņu kvalitāte",0
839,Kaudzīšu noslīdeņa ģeoloģiskā uzbūve Siguldā,"Bakalaura darbā veikta Kaudzīšu noslīdeņa, patreizējā stāvokļa fiksācija, kā arī interpretēti iespējamie tā rašanās cēloņi, kas raksturoti no ģeoloģiskās uzbūves viedokļa. Pētījuma mērķis ir noskaidrot Kaudzīšu noslīdeņa ģeoloģisko uzbūvi pēc noslīdeņa morfoloģijas izpētes un nogulumu granulometriskā un minerālā sastāva rezultātiem, kā arī interpretēt noslīdeņa rašanās cēloņus. Noslīdeņa morfoloģijas pētījumi veikti no 2010. septembra – 2011. maijam, izmantojot ģeodēziskās uzmērīšanas metodes. Nogulumu sastāva noteikšanai izmantota rentgenstaru pulverdifrakcijas un kombinēto sietu-hidrometra metode. Noslīdenis atrodas aktīvā slīdēšanas stadijā un ir steidzami nepieciešami nogāzes nostiprināšanas darbi. Bakalaura darbs izklāstīts 50 lpp. – to veido 4 nodaļas, ievads, secinājumi, literatūras saraksts, 14 attēli. Atslēga vārdi: noslīdenis, ģeoloģiskā uzbūve, nogāžu procesi",0
840,Devona Burtnieku svītas smilšakmeņi Bezdelīgu klintīs: fācijas un veidošanās apstākļi,"Bakalaura darbā veikti vidusdevona Burtnieku svītas nogulumu pētījumi Bezdelīgu klintīs, 28 smilšu paraugiem veikta granulometriskā analīze, veikti slīpslāņojumu mērījumi un interpretēti paleostraumju plūšanas virzieni, izdalītas fācijas, raksturota to secība un diskutēts par nogumumu veidošanās apstākļiem. Pētījuma gaitā secināts, ka Burtnieku svītas nogulumi ir veidojušies upju un jūras pārejas zonā, kurā raksturīgas plūdmaiņu pazīmes, tādas kā māla un vizlas kārtiņas uz smilšu slānīšiem, un novērojams plūdmaiņu cikliskums. Pēc slīpslāņojuma mērījumu rezultātiem secināts, ka straumes plūdušas trijos virzienos – dienvidaustrumu, dienvidu-dienvidrietumu un ziemeļaustrumu, ar izteiktu pārsvaru dienvidaustrumu virzienā. Šāda straumju izkliede ir raksturīga deltu zonai. Pēc fāciju vertikālās un laterālās izplatības izdalītas divas dominējošās gultnes reljefa formas – pa kanālu gultni migrējošās zemūdens grēdas ar plūdmaiņu ietekmi un sēkļus. Atslēgas vārdi: plūdmaiņas, delta, zemūdens grēda, sēklis, paleostraumes, klastiskā sedimentācija.",0
841,Valsts vides aizsardzības institūciju attīstība Latvijā: Lielrīgas reģionālā vides pārvalde kā piemērs,"Bakalaura darbā autore ir pētījusi valsts vides aizsardzības institūciju attīstību Latvijā. Apkopotas konceptuālās nostādnes par institūcijām, pārvaldi, pārvaldību un to pētīšanas pieredzi ģeogrāfijā. Apskatīta Latvijas vides aizsardzības institūciju attīstības vēsture un to administratīvo un teritoriālo struktūru pārmaiņas Latvijā. Analizēta Lielrīgas RVP struktūra un funkcijas, to īstenošana, kā arī aprakstīts konkrētas vides problēmas risinājuma gadījums no institūciju iesaistīšanās skatu punkta. Darba rezultātu var izmantot kā pamatu detalizētākas un padziļinātākas izpētes veikšanai par valsts vides aizsardzības institūciju attīstību Latvijā. Atslēgas vārdi: institūcija, pārvalde, vides pārvaldība, Inčukalna gudrona dīķi.",0
842,Personālā datora sistēmas bloka vides snieguma novērtējums un ekodizaina analīze,"Maģistra darba „Personālā datora sistēmas bloka vides snieguma novērtējums un ekodizaina analīze” pamatā ir biroja datora sistēmas bloka ietekmes uz vidi novērtējums visā tā dzīves cikla laikā, izvērtējot arī lietotāju un iesaistīto pušu nozīmi.Darbs sastāv no divām daļām – teorētiskās un praktiskās.Pirmā daļa ir teorētiskajā daļa, kurā autore apskatīja pieejamos literatūras avotus un citu autoru darbus, izvērtējot tēmas aktualitāti, galvenās problēmas un to risinājumus.Otrā daļa ir praktiskā daļa, kurā autore veica biroja sekretāru aptauju, veica sistēmas bloku jaudas mērījumus, izjauca sistēmas blokus, lai identificētu un nosvērtu tajā esošo komponenšu materiālu un svaru, veica ietekmi uz vidi novērtējumu izmantojot Ekoinikatoru’99 metodi, izvērtējot dažādu scenāriju plusus un mīnusus, kā arī definēja jaunu sistēmas bloka funkcionālo vienību.Atslēgas vārdi: personālā datora sistēmas bloks, vides snieguma novērtējums, ekodiziana analīze.",0
843,Vizuālās informācijas izmantošana ģeogrāfijas mācību satura apguvei vidusskolā,"Maģistra darba “Vizuālās informācijas izmantošana ģeogrāfijas mācību satura apguvei vidusskolā” mērķis ir izvērtēt vizuālo metodisko materiālu pielietojuma efektivitāti atbilstoši Vispārējās vidējās izglītības standartam 2009./2010.mācību gadam un ģeogrāfijas mācību programmai vidusskolai tēmā “Sociālā vide un kultūrvide laikā un telpā”. Teorētisko daļu veido dažādu pedagoģisko metožu izvērtējums, lai noskaidrotu, kādas metodes ir efektīvākas mācību vielas apguvē vidusskolēniem. Praktiskajā daļā tika noskaidrota izziņas darbības aktivizēšana caur vizuālajiem attēliem ģeogrāfijas stundās jauniešiem vecumā no 16 līdz 17 gadiem. Pētījumā iegūtie rezultāti apstiprināja ievadā izvirzītās hipotēzes, ka pielietojot vizuālos attēlus ģeogrāfijas stundās tiek attīstīta skolēnu uztvere, atmiņa un sasniegti augstāki mācību sasniegumi.Atslēgas vārdi: mācību standarts, uztvere, vizuālās metodes, mācību sasniegumi.",0
844,Ošlapu kļavas (Acer negundo) izplatības potenciāla un invazivitātes novērtējums Latvijā,"Ošlapu kļava (Acer negundo) Latvijas teritorijā ienākusi 19. gs. sākumā un piemērojoties vides apstākļiem veiksmīgi naturalizējusies. Šobrīd tiek uzskatīta par invazīvu svešzemju sugu. Pētījuma mērķis bija noskaidrot ošlapu kļavas izplatību un tās potenciālu un novērtēt sugas invazivitāti. Izveidotajās 5 x 5 km (Latvijas teritorijai) un 0,5 x 0,5 km (Jelgavas pilsētai) tīkla kartēs redzams, ka suga izplatījusies visā Latvijā, kā arī atsevišķi apskatot – lielā daļā Jelgavas. Ošlapu kļava pārsvarā izplatīta ruderālos biotopos – nezālienēs, dažāda veida apbūves teritorijās, ceļu un dzelzceļu malās un upju krastos.Atslēgas vārdi: invazīvas sugas, ruderāli biotopi, svešzemju sugas.",0
845,Vēlā holocēna paleoveģetācijas izmaiņu liecības Kuldīgas apkārtnē,"Āboltiņa D. 2009. Vēlā holocēna paleoveģetācijas izmaiņu liecības Kuldīgas apkārtnē. Maģistra darbs. LU Ģeogrāfijas un Zemes zinātņu fakultāte, Ģeoloģijas nodaļa. 63 lpp.Pētījuma ietvaros veikta nogulumos esošo paleoveģetācijas liecību izpēte un iegūto rezultātu izvērtēšana, kā galveno metodi izmantojot sporu-putekšņu analīzi un reljefa trīsdimensiju modeļu veidošanu. Pētījums veikts vairākos arheoloģiskajos objektos Kuldīgas apkārtnē: Padures pilskalnā, Veckuldīgas pilskalnā un Kuldīgas senpilsētā. Pētījuma rezultāti ļauj secināt, ka visas trīs apdzīvotās vietas saistītas ar Ventas ieleju, tās aluviālajām terasēm un veģetācijas attīstība tajās varēja sākties tikai pēc Baltijas ledus ezera regresijas. Izvērtējot paleoveģetācijas materiālus, secināts, ka Padures pilskalnā pirmās norādes par cilvēka klātbūtni ir atrodamas jau atlantiskajā laikā, savukārt dati no Kuldīgas senpilsētas raksturo paleoveģetāciju 12.-15.gs. kā lauksaimniecības ainavai atbilstošu.Atslēgvārdi: Paleoģeogrāfija, sporu-putekšņu analīze, kultivēto zemju augi, nezāles.",0
846,Grunts piesārņojuma ar smagajiem metāliem attīrīšanas tehnoloģiju iespējas Latvijā,"Izstrādātā darba mērķis ir izvērtēt augsnes attīrīšanas tehnoloģiju izmantošanas iespējas un efektivitāti, kā arī sniegt priekšlikumus par māla, kā augsnes piedevas, pielietojuma iespējām metālu imobilizācijā.Praktiskie pētījumi veikti par perspektīvām augsnes attīrīšanas iespējām ar bieži sastopamā izrakteņa - māla piedevām, kas būtu efektīvi piemērojamas Latvijas apstākļiem. Eksperimentālu pētījumu gaitā izvērtēta metālu, vara un svina, kompleksu stabilitāte, ja augsnei tiek pievienots māls. Vienā pētījumu ciklā noteiktas stabilitātes konstantes, kas raksturo smago metālu bioloģisko pieejamību, savukārt otrā pētījumu ciklā tika izvērtēta svina izskalošanās no augsnes. Pētījumos salīdzinājumam tika veikti eksperimenti arī ar humusvielām kā pievienojamajām augsnes piedevām.Atslēgas vārdi: augsnes piesārņojums, smagie metāli, augsnes attīrīšanas tehnoloģijas, augsnes piedevas, elektrodu potenciometrija, metālu kompleksu stabilitātes konstante",0
847,"Latvijā sastopamo briofītu ķīmiskā sastāva daudzveidība, bioloģiskā aktivitāte un ietekmējošie faktori","Ņemot vērā briofītu izcilās adaptācijas spējas tie bieži tiek izmantoti kā bioindikatori, taču vides faktoru un piesārņojuma ietekme uz briofītu ķīmisko sastāvu ir salīdzinoši maz pētīta. Maģistra darba mērķis bija veikt Latvijā izplatītu briofītu sastāva un bioloģiski aktīvo savienojumu klātbūtnes, ķīmiskās un bioloģiskās daudzveidības kopsakarību izpēti. Tika noskaidrots, ka lignīns nav uzskatāms par būtisku briofītu uzbūves struktūrelementu. Briofītu sekundārie metabolīti raksturo vides stresa iedarbību un pēc stresora. Pētīto briofītu ekstraktos pierādīta 109 savienojumu klātbūtne un noteikts to daudzums, tajā skaitā atrasti savienojumi ar bioloģisku aktivitāti, kā arī nezināmi un neidentificēti savienojumi. Konstatēts, ka briofītu ekstraktvielām piemīt antimikrobiāla un pretvēža aktivitāte, un to izpēte uzskatāma par perspektīvu jaunu bioloģiski aktīvu savienojumu meklējumos, attīstot biofarmācijā izmantojamus produktus.",0
848,Liepājas un Sventes ezeru hidroloģiskā režīma sezonālās un ilgtermiņa izmaiņas,"Bakalaura darba tēma ir „Liepājas un Sventes ezeru hidroloģiskā režīma sezonālās un ilgtermiņa izmaiņas“. Darba mērķis ir analizēt un salīdzināt Liepājas un Sventes ezeru hidroloģiskā režīma ilgtermiņa un sezonālās izmaiņas, un to saistību ar dabiskas un antropogēnas ietekmes faktoriem. Darbā apkopota literatūra par ezeru hidroloģisko režīmu un to ietekmējošajiem faktoriem, kā arī veikts pētāmo ezeru raksturojums.Darba pētnieciskajā daļā aprakstīti un analizēti hidroloģisko novērojumu staciju dati pētāmajos ezeros, kā arī analizētas ūdenslīmeņa, ūdens temperatūras un ledus režīma izmaiņu tendences apskatītajā laika posmā - 1932.– 2002. gads Liepājas ezeram un 1948.–2002. gads Sventes ezeram. Analīze veikta izmantojot matemātiskās statistikas metodes. Bakalaura darba rezultāti rāda, ka pētāmajos ezeros paaugstinājusies gada vidējā temperatūra un samazinājies ledstāves ilgums. Ūdens līmenis Liepājas ezerā ir paaugstinājies, bet Sventes ezerā bijis mainīgs, cilvēka ietekmes dēļ.",0
849,Randu pļavu augu sugu ilgtremiņa dinamika un indikatīvās izmaiņas uz dabisko un antropogēno faktoru fona,"Maģistra darbā „Randu pļavu augu sugu ilgtermiņa dinamika un indikatīvās izmaiņas uz dabisko un antropogēno faktoru fona” raksturotas un analizētas Randu pļavu augu sugu struktūras un Ellenberga indikatīvo rādītāju ilgtermiņa izmaiņas uz dabisko un antropogēno faktoru mijiedarbības fona laika posmā no 1996.gada līdz 2007.gadam. Pētījums tika veikts, pamatojoties uz Latvijas nacionālās ilgtermiņa ekoloģisko pētījumu tīkla programmas „Sugu daudzveidības izmaiņas uz klimatisko svārstību un antropogēno faktoru fona” ietvaros ievāktā datu materiāla analīzi. Apkopojot iegūtos rezultātus, secināts, ka Randu pļavu parauglaukumos notiek pakāpeniskas ekoloģisko faktoru izmaiņas, bet kopumā statistiski ticamu trendu visām konstatētajām sugām uzrāda temperatūras faktora pieaugums, kas liecina par klimata pasiltināšanos.Atslēgas vārdi: Randu pļavas, Ellenberga indikatīvie rādītāji, antropogēnie faktori, dabiskie faktori.",0
850,Dabas aizsardzības un pilsētas attīstības interešu saskaņošana Mangaļsalā,"Bakalaura darba tēma ir dabas aizsardzības un pilsētas attīstības interešu saskaņošana Mangaļsalā. Ņemot vērā Mangaļsalas izdevīgo novietojumu un prestižo dzīves telpu, tā uzskatāma par impulsu zaļo pilsētu plānošanas kritērijiem, veidojot dabai pietuvinātas dzīvojamās vides modeli. Teritorijai, robežojoties ar Rīgas Brīvostas uzņēmumiem, likumsakarīgi rodas konfliktsituācijas starp ekonomiskajām interesēm un dabas aizsardzību. Vēl neapgūtā dabas teritorija vilina privātīpašniekus un uzņēmējus iegādāties zemi, apbūves un rūpniecības nolūkos tik skaistajā, mežu ieskautā teritorijā. Bakalaura darbā analizēta pašreizējās teritorijas izmantošana un Mangaļsalā esošā dabas parka „Piejūra” stāvoklis. Konsultējoties ar speciālistiem, pētīta lielāko ekonomiska rakstura projektu attīstība šajā teritorijā, kā arī to potenciālā ietekme uz šo unikālo Rīgas daļu. Bakalaura darbs satur priekšlikumus iespējamai konfliktsituāciju risināšanai un teritorijas perspektīvai, ilgtspējīgai attīstībai. Atslēgas vārdi: ilgtspējīga attīstība, dabas aizsardzība, teritoriju plānošana, konfliktsituācija.",0
851,Dzeramā ūdens kvalitātes ķīmisko parametru novērtējums Brocēnu pilsētas privātmāju akās,"Lai arī Latvija ir bagāta ar dzeramā ūdens resursiem, tomēr eksistē zināmas ūdens kvalitātes problēmas, līdz ar to kā sava darba tēmu es izvēlējos “Dzeramā ūdens kvalitātes ķīmisko parametru novērtējums Brocēnu pilsētas privātmāju akās”. Kā darba mērķis tika izvirzīts: izpētīt aku dzeramā ūdens kvalitāti Brocēnu pilsētā un novērtēt tā atbilstību spēkā esošajām nekaitīguma prasībam. Lai to sasniegtu tika izmantotas divas galvenās pētījuma metodes: aptaujas metode un fizikāli – ķīmiskās pārbaudes metode. Pētījuma laikā tika apzināti visi to iedzīvotāju viedokļi, kuri izmanto Brocēnu pilsētas aku ūdeni kā savu dzeramo ūdeni, kā arī ņemti un analizēti paraugi no 23 pilsētas akām.Bakalaura darbs ir uzrakstīts latviešu valodā uz 48.lpp., tajā ir iekļauti 15 attēli, 2 tabulas un pievienoti 4 pielikumi.",0
852,Urbanizācijas izpausmes Rīgas apkārtnē: Stopiņu novada piemērs,"Bakalaura darbā ‘’Urbanizācijas izpausmes Stopiņu novadā’’ autors cenšas noskaidrot urbanizācijas, jeb pilsētvides attīstības  procesu izpausmes Pierīgas, ļoti dinamiskās pēc sava attīstības rakstura, teritorijas sastāvdaļā, proti Stopiņu novada teritorijā. Urbanizācija kā viena no galvenajām mūsdienu sabiedrības sociāli ekonomiskās attīstības sastāvdaļām ietekmē un izpaužās dažādās dzīves jomās un dimensijās – ekonomikā, plānošanā, kultūrā, ekoloģijā, kā arī tās izpausmes ir skaidri vērojamas telpā, gan kā jauno apdzīvoto teritoriju veidošanās, gan kā veco paplašināšanas un blīvāka, daudz sarežģītākā apdzīvojuma tīkla struktūras veidošanās. To pavada zemes lietojuma veida izmaiņas iedzīvotāju skaita palielināšanās un ekonomisko aktivitāšu intensifikācija, kur sāk dominēt pakalpojumu sektors. Atslēgvārdi: urbanizācija, iedzīvotāju skaita palielināšanās, apdzīvoto vietu izveidošanās un paplašināšanās.",0
853,Epifītisko ķērpju izmaiņas dažādās priežu meža mežaudzēs uz atšķirīgas mežsaimnieciskās aktivitātes zonas dabas liegumā „Oleru purvs”,"Bakalaura darba tēma ir „Epifītisko ķērpju izmaiņas dažādās priežu meža mežaudzēs uz atšķirīga mežsaimnieciskās aktivitātes zonas dabas liegumā „Oleru purvs”. Darba mērķis ir noskaidrot ķērpju sugu sastāvu dažāda vecuma priežu mežos uz atšķirīgas mežsaimnieciskās aktivitātes fona, kā arī izpētīt galvenos to daudzveidību ietekmējošos faktorus, izmantojot ordinācijas metodes.Literatūras apskatā apkopota informācija par ķērpjiem, to morfoloģisko uzbūvi, ekoloģiju, augšanu ietekmējošajiem faktoriem, Latvijas lihenofloras vēsturi.Izmantojot izvēlēto metodiku, noteiktas pētāmajā teritorijā sastopamās ķērpju sugas un to dinamika. Darba pētījuma rezultātu un diskusijas nodaļās tiek analizēti iegūtie dati par parauglaukumos sastopamajām ķērpju sugām un galvenajiem faktoriem, kas tās ietekmē.Rezultāti parāda galvenos faktorus, kas ietekmē ķērpju sabiedrībuparauglaukumos.Atslēgas vārdi: ķērpji; lihenoflora; mežsaimnieciskās aktivitātes; bioloģiskā daudzveidība.",0
854,Ventspils vecpilsēta un tās funkcijas maiņa,"Bakalaura darbā „Ventspils Vecpilsēta un tās funkcijas maiņa” ir apkopota informācija par pilsētas telpiskiem transformācijas procesiem.Bakalaura darba mērķis ir analizēt Ventspils Vecpilsētas attīstību un tās funkcijas maiņu. Šim nolūkam veikta analīze par Ventspils Vecpilsētas apbūves attīstību, izvērtēta funkciju maiņa un tās teritoriālais izvietojums, kā arī apkopota Ventspils Vecpilsētas iedzīvotāju viedokļu analīze par dzīves vides kvalitātes jautājumiem. Pētījuma rezultāti liecina, ka Vecpilsētas dzīves vides kvalitāte ir vērtējama kā apmierinoša. Lai uzlabotu Vecpilsētas dzīves vides kvalitāti ir nepieciešama tirdzniecības, rekreatīvās un kultūras funkciju attīstīšana un apbūvētās vides sakopšana. Darba apjoms ir 47 lappuses. Darbā iekļauti 17 attēli, kā arī 5 pielikumi.",0
855,"Sapropeļa sastāva un tā fizikāli-ķīmisko īpašību mainības raksturs Pilveļu, Padēļa un Pilcenes ezeros","Bakalaura darbā pētīts sapropeļa sastāva un tā fizikāli-ķīmisko īpašību mainības raksturs trīs ezeru piemērā: Pilveļu, Pilcenes un Padēļa. Veikta literatūras apkopošana par sapropeļa īpašībām, sastāvu, un tā pielietošanas jomām. Noteikti sapropeļa karsēšanas zudumi (LOI), blīvums, metālu un kopējā fosfora saturs, izdalītas humusvielas, kā arī uzņemti sapropeļa sārmu ekstraktu emisijas fluorescences un UV-Vis spektri. Pilveļu, Pilcenes un Padēļa ezera nogulumu profilos sapropeļa sastāva un īpašību mainības raksturs ir atšķirīgs. Novērotas kopīgas sakarības: sapropeļa mitrums ir atkarīgs no organiskās vielas daudzuma; palielinoties blīvumam, samazinās sapropeļa mitruma daudzums un pieaug pelnu daļas lielums. Darba apjoms - 53 lapaspuses. Tekstā ir 29 attēli un 4 tabulas.Atslēgas vārdi: sapropelis, ezeri, karsēšanas zudumi, organiskā viela",0
856,Devona Tērvetes svītas nogulumi un mikrofosīlijas Klūnu atsegumā,"Rasiņš, R. 2012. Tērvetes svītas nogulumi un mikrofosīlijas Klūnu atsegumā. Bakalaura darbs. Latvijas Universitāte, Rīga 30 lpp,Bakalaura darbā apkopta informācija par augšējā devona Tērvetes svītas veidošanās apstākļiem, izmantojot paleontoloģisko un sedimentoloģisko pētījumu rezultātus Klūnu atsegumā, kā arī pieejamo literatūru. Sniegts iegūtā materiāla, izmantoto lauka un laboratorijas darbu metožu apraksts. Klūnu atsegumā Skujaines labajā krastā ir noņemti 8 paraugi, veikta to paleontoloģiska un granulometriska analīze, pagatavoti iežu paraugu plānslīpējumi. Iegūtie dati ļāva secināt, ka pētītā objektā atsedzas gan Tērvetes svīta, gan to pārsedzošā Sniķeres svīta, jo pirmo reizi ir izpētīta tā slāņkopas daļa, kas agrāk nekad nebija apieejama.Atslēgvārdi: Augšējais devons, Famenas stāvs, Tērvetes svīta, Sniķeres svīta, sedimentācija, mikropaleontoloģija.",0
857,Rīgas pilsētas apbūves aizsardzības zonas „Maskavas priekšpilsēta” revitalizācija un kultūras mantojuma nozīme,"Rīgas pilsēta ir noteikusi piecpadsmit vēsturiskās apbūves aizsardzības teritorijas, taču tām trūkst integrētas revitalizācijas politikas, tādēļ darbā tiek meklēti  šo teritoriju revitalizācijas paņēmieni. Kā pilotteritorija izvēlēta viena no apbūves aizsardzības teritorijām “ Maskavas priekšpilsēta”,  kas  ir raksturīgs piemērs kultūrvēsturiski vērtīgai, bet fiziski un sociāli degradētai pilsētas apkaimei, kurā kultūras mantojums var kalpot par stimulu vietas revitalizācijā un iedzīvotāju vietizjūtas veidošanā.Darbā teorijā un ārvalstu piemēros tiek meklēti kultūrvēsturisku teritoriju revitalizācijas veidi, kā arī veikta daudzpusīga apbūves aizsardzības zonas „Maskavas priekšpilsēta” situācijas analīze: telpiskā, izmantojot K.Linča metodi, kultūrvēsturisko vērtību, izmantojot DIVE metodes principus, sociālās struktūras un plānošanas situācijas analīze. Lai apzinātu Maskavas priekšpilsētas iedzīvotāju un teritorijas lietotāju redzējumu par apkaimes vērtībām un iespējamo attīstību, veikta aptauja un mentālās kartēšanas metode, kuras rezultāti apkopoti darbā. Izpēte un tās secinājumi rezumējas priekšlikumos apkaimes revitalizācijas stratēģijai, kas ietver revitalizācijas koncepciju, definē iesaistītās puses, kā arī dod rīcības plāna un  pārvaldes plāna ievirzes. Stratēģija paredz apkaimes fizisku un sociālekonomisku revitalizāciju. Priekšlikumi izstrādāti tā, lai kalpotu paraugam citu Rīgas pilsētas vēsturiskās apbūves aizsardzības teritoriju revitalizācijai.",0
858,Pilsētas mikroklimata ietekme uz fenoloģisko fāžu iestāšanos,"Pētījumu rezultāti liecina, ka pilsētvide ievērojami izmaina fenoloģisko fāžu iestāšanas un attīstības laikus. Bakalaura darba mērķis ir izvērtēt iespējamo mikroklimatisko ietekmi pilsētas vidē uz fenoloģisko fāžu iestāšanās laiku Rīgas piemērā, veicot lauka studijas 16 novērojuma vietās pilsētas centrā un Dārzciemā. Darbā ir dots īss fenoloģijas vēsturisks raksturojums, apkopotas fenoloģiskās tendences pasaulē un Latvijā, kā arī ir aprakstīti pilsētas mikroklimatu ietekmējošie faktori un Rīgas mikroklimatiskās iezīmes. Lai noteiktu mikroklimata ietekmi uz augu attīstību stadijām notika trīs koku sugu: āra bērza (Betula pendula), parastās kļavas (Acer platanoides) un  parastās liepas (Tilia cordata) fotografēšana, fenoloģisko fāžu fiksēšana un meteoroloģisko parametru reģistrēšana.Iegūtie pētījuma rezultāti ļauj secināt, ka pilsētas mikroklimatam ir būtiska ietekme uz fenoloģiskām fāzēm gan Dārzciema mērogā, gan pilsētas centra-Dārzciema mērogā. Fenoloģiskais pavasaris pilsētas centrā iestājas vidēji agrāk nekā Dārziemā, savukārt rudens fāzes – vēlāk.",0
859,Nacionālās identitātes veidošanās un saglabāšana: ASV Latviešu sabiedrības piemērs,"Maģistra darba mērķis bija pētīt Amerikas Savienotajās Valstīs dzīvojošo latviešu un latviešu izcelsmes iedzīvotāju nacionālo identitāti. Aplūkoti to veidojošie elementi, veidi, kā notiek identitātes saglabāšana, un faktori, kas ietekmē tās mainību.Laika gaitā atšķirīgā kontekstā ASV veidojušās dažādas latviešu sabiedrības. Latvijā dzimušie un nesenāk ASV ieceļojušie imigranti veido transnacionālu sabiedrību. Darbā raksturota ASV latviešu sabiedrības ģeogrāfiskā izplatība un saistība starp dzīvesvietas novietojumu un nacionālo identitāti. Pētīta arī ASV latviešu ikdienas ģeogrāfija nacionālās identitātes kontekstā, novērtējot saikni starp latviešiem ASV un Latvijā, organizāciju lomu nacionālās identitātes veidošanā un saglabāšanā un citus aspektus.Atslēgas vārdi: nacionālā identitāte, ASV latviešu sabiedrība, migrācija, transnacionālisms.",0
860,Klimatisko rādītāju izvērtējums Lodesmuižas apkārtnē,"Laika apstākļu kopums veido konkrētas vietas klimatu. Dažādās vietās uz Zemes laikaapstākļi un klimats atšķiras, ko nosaka daudzu reģionālu un lokālu faktoru kopums.Šī bakalaura darba temats ir ”Klimatisko apstākļu raksturojums Lodesmuižasapkārtnei”.Darba mērķis: Izvērtēt klimata raksturojošos parametrus un laika apstākļus Lodesmuižasapkārtnē.Darba gaitā tiek ievākti dati, kā arī izstrādāti grafiki. No šiem grafikiem ir analizēti laikaapstākļi par konkrētām datu kopām. Darba gaitā ir izmantota dažāda veida pieejamā literatūragan latviešu valodā, gan angļu valodā.Gala rezultātā ir iegūti aptuvenie Lodesmuižas klimatiskie apstākļi 20. gadsimta beigām,kuri izriet no Lodesmuižas un Zosēnu meteostacijas īslaicīgā perioda datiem.Bakalaura darbā ir 43 lapas, 14 attēli, 1 tabula un 5 pielikumi.",0
861,Driasa un holocēna nogulumi Abavas vidustecē un to paleontoloģiskais raksturojums,"Bakalaura darbā ir interpretēti ledus laikmeta beigu posma un holocēna sākuma paleoekoloģiskie apstākļi Abavas Rumbas apkārtnē pēc paleoentomoloģiskajiem un paleokarpoloģiskajiem datiem. Pētījums tika veikts Talsu rajona Sabiles novadā 200 m lejpus Abavas Rumbai, upes labajā krastā. Teorētiskajā daļā apkopoti dati par ledus laikmeta beigu posma un holocēna nogulumiem Latvijā un to stratigrāfisko iedalījumu, kā arī Abavas – Slocenes ielejas ģeomorfoloģisko attīstību un iepriekšējiem pētījumiem Abavas Rumbas griezumā. Pētījuma gaitā ievākti 15 paraugi, no kuriem apstrādāti 12 (katrs ne mazāk kā 3 – 5 kg smags). Atlasīti vairāki tūkstoši augu, kukaiņu, aļģu un citas atliekas, pēc kurām veikta kompleksu analīze. Darbs sastāv no sešām nodaļām ar apakšnodaļām 54 lappušu apjomā. Bakalaura darbs ir papildināts ar ilustratīvo materiālu – 19 attēliem, 5 tabulām un 3 pielikumiem. Atslēgas vārdi: Abavas – Slocenes ieleja, kvartārs, paleoentomoloģija, paleokarpoloģija",0
862,Zemes apsaimniekošanas veida ietekme uz nezāļu sugu sastāvu,"Bakalaura darba pētījumā tiek salīdzināti Aizkraukles un Valmieras rajona bioloģiskās un konvencionālās lauksaimniecības tīrumi. Tas tiek veikts pēc nezāļu sugu sastopamības datiem, vadoties no Šenona indeksa, Ellenberga skalas un bioloģiskiem, ekoloģiskiem un ģeogrāfiskiem elementiem. Bakalaura darbā ir apkopota informācija par dažādām lauksaimniecības sistēmām, aplūkotas bioloģiskās un konvencionālās lauksaimniecības sistēmas atšķirības, kā arī to vēsture. Darbā ir apkopoti jaunākie dati par bioloģiskās lauksaimniecības statistiku gan Latvijā, gan Aizkraukles un Valmieras rajonos. Darbā ir aprakstītas nezāļu sugas un analizēta informācija par Aizkraukles un Valmieras rajonu sastopamām nezālēm. Pētījums norāda uz to, ka starp abām saimniekošanas sistēmām Latvijā nepastāv būtiskas atšķirības.Darbā ir 7 nodaļas, 13 attēli, 2 tabulas un 5 pielikumi.Atslēgas vārdi: bioloģiskā lauksaimniecība, konvencionālā lauksaimniecība, ilgtspējīgā lauksaimniecība, nezāles.",0
863,Notekūdeņu dūņu fitotoksiskuma noteikšana ar bioindikācijas metodēm,"Attīrot notekūdeņus uzkrājas ievērojams daudzums notekūdeņu dūņu. Tas ir specifisks atkritums un ir jāievēro drošības pasākumi, šo materiālu drošai apstrādei. Latvijā ik gadu saražo vairākus tūkstošus dūņu, rodas problēma, kur novietot uzkrājušās dūņas. Par cik dūņās ir augsts slāpekļa, fosfora, kalcija, mikroelementu un organisko vielu saturs, ekonomiski izdevīgi būtu šos elementus atgriezt vidē, izmantojot dūņas augšņu mēslošanā. Bet dūņas satur daudz cilvēka veselībai un videi kaitīgu un bīstamu komponentu, piemēram, smagos metālus, patogēnos organismus un vidē noturīgus organiskos piesārņojumus. Tāpēc šī darba mērķis ir : Noteikt notekūdeņu dūņu toksiskumu izmantojot augus kā bioindikatorus. Kā bioindikatori tiks izmantoti kresessalāli un Spirodela polyrhiza augi. Notekūdeņu dūņām tika noteikts smago metālu saturs.Atslēgas vārdi:NOTEKŪDEŅI, DŪŅAS, BIOINDIKATORI, IETEKME, VIDE, SMAGIE METĀLI",0
864,Mazo upju ieleju nozīme kserotermofītā augāja izplatībā Zemgales līdzenumā,"Maģistra darba “Mazo upju ieleju nozīme kserotermofītā augāja izplatībā Zemgales līdzenumā” mērķis ir noskaidrot mazo upju ieleju nozīmi kserotermofīto zālāju izplatībā Zemgales līdzenumā. Veģetācija aprakstīta 11 Zemgales līdzenuma mazo upju ielejās. Atradnēs ievākti dati par 28 vides faktoriem. Zemgales līdzenuma upju ielejās konstatētas 60 kserotermofītā augāja sugas. Pēc izplatības īpatnībām un sastopamības biežuma šīs sugas iedalītas 7 grupās. Līdzenumā aprakstītās augu sabiedrības pieder 2 sauso zālāju klasēm–Festuco-Brometea un Trifolio-Geranietea. To ietvaros izdalītas 2 asociācijas. Kserotermofītā augāja sugu izplatību Zemgales līdzenumā ietekmē gaismas daudzums un augsnes īpašības. Mazo upju ielejas Zemgales līdzenumā kalpo kā kserotermofītās veģetācijas patvēruma vietas, bet, samazinoties piemērotu biotopu platībām un to kvalitātei, arī sugu sastopamība samazināsies.Maģistra darba tēma izklāstīta 4 nodaļās, informāciju papildina 40 attēli, tai skaitā sugu izplatības kartes, 2 tabulas un 11 pielikumi. Atslēgvārdi: kserotermofītā veģetācija, upju ielejas, Zemgales līdzenums, Festuco-Brometea, sugu migrācija.",0
865,Jūras un sauszemes robežteritorijas – jūrmalienes attīstība un plānošana: Vidzemes piekrastes piemērs,"Jūrmaliene ir jūras krasta aktīvā un mainīgā daļa - šaura teritorija, kur saskaras un savstarpēji mijiedarbojas jūra un sauszeme. Jūrmaliene ir pastāvīgi mainīga un nepastāvīga, tās robežas ietekmē gan dabas procesi, gan cilvēka darbība. Šeit veidojas jūras krasta raksturīgā ainava un saduras dažādas, nereti pretrunīgas intereses – dabas aizsardzība, saimnieciskā darbība, tūrisms un rekreācija, privāta dzīves telpa. Maģistra darba mērķis ir identificēt problēmas, kas kavē jūrmalienes attīstību un plānošanu, kā arī ieteikt risinājumus to novēršanai turpmākajam plānošanas procesam.Pētījumā, balstoties uz Baltijas jūras Rīgas līča Vidzemes piekrastes divu krasta posmu piemēra, izdarīti secinājumi par aktuālākajām problēmjautājumiem jūrmalienē un sniegti ieteikumi plānošanas procesa pilnveidošanai.Atslēgas vārdi: Vidzemes piekraste, jūrmalienes plānošana, piekrastes plānošana, jūras pieejamība, jūras piekrastes integrēta plānošana.",0
866,Konceptuālā IHMS-HBV modeļa pielietošana hidroloģisko procesu simulēšanā: Gaujas baseina piemērs,"Bakalaura darba tēma ir „Konceptuālā IHMS-HBV modeļa pielietošana hidroloģisko procesu simulēšanā: Gaujas baseina piemērs”. Darba mērķis ir izpētīt konceptuālā ūdens bilances IHMS-HBV modeļa pielietošanas iespējas, lai simulētu Gaujas baseina hidroloģisko procesu norisi.Literatūras apskatā tiek aplūkota hidroloģiskās modelēšanas būtība, hidroloģisko modeļu īpatnības, kā arī tiek raksturots konceptuālais IHMS-HBV modelis.Pētnieciskajā daļā aprakstīti pētījuma rezultāti – pirmkārt, iegūtie IHMS-HBV modeļa kalibrācijai nepieciešamie ieejas dati, otrkārt, modeļa kalibrācijas rezultāti trim darba gaitā izdalītajiem Gaujas apakšbaseiniem, kuru kalibrācijai pielietotas dažādas meteoroloģisko ieejas datu kombinācijas, kā arī trīs Gaujas pieteku apakšbaseiniem, kuri kalibrēti ar Gaujas apakšbaseiniem pielāgotajiem modeļa parametriem.Atslēgas vārdi: hidroloģiskā modelēšana, konceptuālie modeļi, IHMS-HBV modelis, kalibrācija, Gaujas baseins.",0
867,Eiropas un Ziemeļamerikas upju noteces daudzūdens un mazūdens periodi un to ilgtermiņa izmaiņas,"Bakalaura darbs ir pētījums par Eiropas un Ziemeļamerikas upju ilgtermiņa notece izmaiņām no 1812. līdz 2009. gadam. Darba mērķis ir izpētīt upju noteces cikliskumu, kas raksturotu mazūdens un daudzūdens periodus un gadus, kā arī upju noteces ilgtermiņa un sezonās izmaiņas. Datu apstrādē izmantotas matemātiski statistiskās metodes. Ir apkopoti pētījumi par upju noteces cikliskumu, ilgtermiņa izmaiņām un to ietekmējošajiem faktoriem Latvijā un citur pasaulē. Darba nobeigumā ir izdarīti secinājumi par abu reģionu pētāmajām upēm, kas iegūti no autora veiktajiem pētījumiem.Atslēgas vārdi: upju noteces cikli, ilgtermiņa izmaiņas, hidroloģiskie rajoni.",0
868,Jēkabpils pilsētas ietekmes veidi un  areāls,"Maģistra darbs „Jēkabpils pilsētas ietekmes veidi un areāls” iepazīstina ar Jēkabpils pilsētas ietekmes veidiem un areālu, ko nosaka pilsētas funkcionālā saikne ar teritorijām ārpus tās administratīvajām robežām.Pētījumā ir analizēta 10 pagastu (Jēkabpils rajona Ābeļu, Kalna, Krustpils, Kūku, Mežāres, Salas, Sēlpils, Variešu un Vīpes un Aizkraukles rajona Aiviekstes) teritoriju piederība Jēkabpils pilsētas ietekmes areālam.Jēkabpils pilsētas ietekmes areāls noteikts, pamatojoties uz izdalītajiem indikatoriem: iedzīvotāju svārstmigrācijas intensitāti, kas noteikta, veicot iedzīvotāju aptauju, Jēkabpils pilsētas vispārējās vidējās izglītības un profesionālās izglītības iestāžu komplektēšanas areālu, sabiedriskā transporta kustības intensitāti starp pētāmo pagastu centriem un Jēkabpils pilsētu, kā arī vietējo pašvaldību speciālistu pausto viedokli par pagasta teritorijas piederību Jēkabpils pilsētas ietekmes areālam.",0
869,Ihnofosīliju saglabātības īpatnības Daugavas svītas dolomītos Rīgas apkārtnē,"Bakalaura darbā atspoguļotas teorētiskās un praktiskās zināšanas par ihnofosīliju saglabātību dolomītos, to formas un struktūru izmaiņas pēcsedimentācijas un dolomitizācijas procesa rezultātā.Darbā apkopota informācija par augšdevona Franas stāva Daugavas svītu un tai atbilstošajiem nogulumiem, nogulumu sedimentāciju un raksturīgākajiem tā laika dzīvojošajiem organismiem. Kā arī savākti un izmantoti materiāli no iepriekšējiem pētījumiem par augšdevonu.Aprakstītas pētījumā izmantotās metodes, to veikšanas process, nepieciešamie lauka darbi. Attēloti un analizēti pētījumā sasniegtie rezultāti, izmantojot bakalaura darba izstrādes laikā un agrākajos darbos iegūtās zināšanas.Atslēgas vārdi: Franas stāvs, Planolites, plānslīpējumi, bioturbācija",0
870,Lauksaimniecībā izmantojamo zemju struktūras maiņa Barkavas pagastā no 1990. - 2013. gadam,"Bakalaura darbs sniedz informāciju par lauksaimniecības zemes lietošanas veida maiņu Barkavas pagastā 20. gs. beigās pēc PSRS sabrukuma līdz 2013. gadam. Latvija ir agrāra valsts. Tieši tāpēc ir svarīgi izprast galvenos faktorus un tendences, kas virza lauksaimniecības zemju lietošanas veida maiņu. Pamestās lauksaimniecības zemes pamazām aizaug. Rezultātā tiek pazeminātas augsnes kvalitatīvās īpašības, pie tam aizaugot lauksaimniecības zemēm būtiski tiek ietekmēts arī apkārtnes vizuālais tēls jeb ainava.Pētījums parāda, ka lauksaimniecības zemes Barkavas pagastā tiek intensīvi izmantotas un kā viens no veicinošajiem faktoriem ir tieši Eiropas Savienības platību maksājumi.Atslēgas vārdi: Zemes lietojumveids, lauksaimniecībā izmantojamās zemes, lauksaimniecības zemes izmantošanas struktūra, zemes lietojumveida un ainavas mainība.",0
871,Lielmēroga transporta infrastruktūras projektu izbūves ietekmes vērtēšanas prakse Latvijā un tās loma teritoriju attīstībā,"Maģistra darbs veidots vienā no mūsdienu aktuālākajiem ģeogrāfisko problēmu izpētes laukiem – lielapjoma būvniecības projektu izbūves ietekmes vērtēšanas prakse teritorijas attīstības kontekstā. Maģistra darbā veikts pētījums par lielmēroga transporta infrastruktūras projektu izbūves ietekmes vērtēšanas praksi Latvijā un tās lomu teritoriju attīstībā. Latvijā lielmēroga transporta infrastruktūras projektu izbūves ietekmes vērtēšanas galvenais instruments ir ietekmes uz vidi novērtējuma procedūra. Latvijā joprojām atšķiras ietekmes uz vidi novērtējuma procedūra nozares profesionāļu un iedzīvotāju uzskati, kādus ietekmju komponentus vajadzētu vērtēt vērienīgu transporta infrastruktūras projektu izbūves procesā. Saulkrastu apvedceļa un plānotā dzelzceļa posma „Lidosta „Rīga” - Rīgas dzelzceļa pasažieru stacija” izbūves ietekmju vērtēšana procesi apstiprina šādu ietekmju novērtējumu sarežģītību.Atslēgvārdi: Ietekmes uz vidi novērtējums, transports, teritorijas attīstība, prakse",0
872,Latvijas platlapju mežu dabisko biotopu struktūra,"Mežu bioloģiskās daudzveidības saglabāšanā liela loma ir dabiskajiem meža biotopiem.Maģistra darbā pētīta sešu platlapu koku sugu dabisko meža biotopu kokaudzes struktūra un dinamika. Dabiskie meža biotopi sastopami eitrofos augšanas apstākļos, sausieņu un āreņu meža tipos – gāršā, vērī un platlapju ārenī. Mežaudžu daudzveidību atspoguļo sugu sastāvs kokaudzē. Visos dabiskajos mežu biotopos ir liels koku sugu skaits - vidēji 4 sugas. Tikai ozoli un oši ir sastopami tīraudzēs. Būtiskākie dabisko meža biotopu traucējumi ir nosusināšana un nesena ciršana.Analizējot dabisko meža biotopu pavadītājsugu sastāvu, ir konstatēts, ka ozolu un ošu mežos nelielās platībās notiek galvenā stāva atjaunošanās ar to pašu sugu. Šāda maiņa notiek tikai ozolu un ošu audzēs. Ozolu audzēs lielākās platībās kā pavadītājsuga (parasti jaunāka) ir sastopams osis. Ošu mežos piemaisījumā sastopama liepa.Atslēgas vārdi: dabiskie meža biotopi, bioloģiskā daudzveidība, kokaudzes transformācija.",0
873,Pilsētas bērnu ikdienas mikroģeogrāfijas,"Maģistra darba mērķis - apzināt bērnu mikroģeogrāfiskās telpas jeb aktivitāšu vietas Rīgā un novērtēt to nozīmes ikdienas ģeogrāfijā. Teorijas daļā apskatīti telpas, vietas un laika ģeogrāfijas koncepti, pilsēta kā pamatvide, bērna un bērnības jēdzienu vēsturiskā attīstība un aktuālās tendences. Pētījumā definētas pilsētas bērnu ikdienā apmeklēto mikroģeogrāfiju četri pamattipi – mājas, organizētās aktivitātes, kurās ietilpst bērnudārzs un intrešu izglītība, brīvā laika vietas un pieaugušo vietas. Novērtējot mikroģeogrāfiju nozīmi, secināts, ka galvenie faktori, kas tās bērniem padara īpašas, ir to apmeklējumu biežums un tajās pavadītais laiks, kā arī simpātijas vai antipātijas pret veicamo aktivitāti. Pētījuma laikā anketējot un intervējot bērnus un viņu vecākus, Rīgas pilsētā novērots intensīvs bērnības institualizācijas process.Atslēgas vārdi: bērni, bērnība pilsētā, mikroģeogrāfijas, laika ģeogrāfija, bērnības institualizācija",0
874,"Zemes izmantošanas struktūra Zasas pagastā: tendences, attīstība un perspektīva","Darbā pētītas zemes izmantošanas struktūras izmaiņas Jēkabpils rajona Zasas pagasta 20.gadsimtā. Pētījumā izmantotas topogrāfiskās kartes, zemes izmantošanas plāni un ortofoto uzņēmumi. Kartes skenētas un pēc tam digitizētas ar Ģeogrāfiskās Informācijas Sistēmas programmatūru ArcView – ArcMap. Iegūtie dati izmantoti, lai analizētu zemes izmantošanas struktūras izmaiņas Zasas pagastā un noteiktu dabas un antropogēno faktoru ietekmi uz ainavas struktūras maiņu, kā arī lai prognozētu iespējamās zemes izmantošanas struktūras izmaiņas nākotnē. Pētījums parādīja, ka pagājušajā gadsimtā meža zemes īpatsvars ir palielinājies uz neizmantoto lauksaimniecības zemju rēķina. Balstoties uz iegūto informāciju un darba pētījuma rezultātiem, tiek izteiktas prognozes, kā 21. gs. sākumā varētu mainīties zemes lietojuma veidu struktūra, ainava un tās daudzveidība.Darba kopējais apjoms ir 64 lappuses. Darbu ilustrē 16 attēli, no kuriem 6 attēli ir autora. Darbam pievienoti 7 pielikumi, tai skaitā 1 un 5. pielikums ir arī A3 formātā. Darbā izmantotās literatūras sarakstā minēti 47 darbi un 4 interneta resursu nosaukumi.Atslēgas vārdi: Zasas pagasts, zemes izmantošanas struktūra, ainavas struktūra, zemes lietojuma veids, ainavu daudzveidība, bioloģiskā daudzveidība.",0
875,Elektrisko un elektronisko iekārtu atkritumu plūsmas novērtējums un priekšlikumi apsaimniekošanas sistēmas uzlabošanai,"Attīstoties iedzīvotāju dzīves līmenim, pieaug arī to ienākumi, kā rezultātā palielinās pirktspēja. Līdz ar ekonomikas augšupeju, pieaug arī radīto atkritumu apjoms, no kuriem lielu daļu sastāda elektrisko un elektronisko iekārtu atkritumi. Lai netiktu nodarīts kaitējums videi, ir izveidota elektrisko un elektronisko iekārtu atkritumu apsaimniekošanas sistēma, kas balstīta uz Latvijas un Eiropas Savienības izdotiem normatīvajiem aktiem, ar kuru palīdzību tiek regulēta elektrisko un elektronisko iekārtu, kā arī to atkritumu plūsma. Bakalaura darba mērķis ir noskaidrot pašreizējos situāciju attiecībā uz elektrisko un elektronisko iekārtu apsaimniekošanas sistēmas efektivitāti, un novērtēt elektrisko un elektronisko iekārtu atkritumu plūsmu pēdējo piecu gadu laikā, lai varētu konstatēt galvenās problēmas, kas varētu būt saistītas ar šīs sistēmas darbību, kā arī izstrādāt priekšlikumus šo problēmu novēršanai.",0
876,Ihtiocenozes struktūru ietekmējošie dabas faktori Salacā,"Maģistra darbā „Ihtiocenozes struktūru ietekmējošie dabas faktori Salacā” mērķis ir izvērtēt Baltijas laša (Salmo salar) migrācijas procesu un to ietekmējošos dabas faktorus. Globālo klimata pārmaiņu rezultātā novērojamas izmaiņas hidroekosistēmās, tiek uzskatīts, ka būtiski mainīsies upes ihtiocenozes sastāvs un struktūra. Pētījumā izvērtētas gaisa temperatūras, saules spīdēšanas ilguma un nokrišņu daudzuma mainība Salacas baseinā. Izvērtēta ūdens temperatūras, caurplūduma, izšķīdušā skābekļa koncentrācijas un skābju bāzu līmeņa mainība Salacā. Tāpat izvērtētas arī smoltu migrācijas izmaiņas. Pētījumā izmantoti dati periodā no 1964. līdz 2008.gadam. Pētījumā izmantota regresijas analīzes metode un Manna-Kendala tests. Izmantojot galveno komponentu analīzes metodi, novērtēta faktoru savstarpējā saistība un kopējā ietekme uz smoltu migrācijas procesu.Maģistra darba apjoms ir 85 lappuses un tajā iekļautas 4 nodaļas. Darbu papildina 9 tabulas, 5 attēli, 21 diagramma un 2 pielikumi.Atslēgas vārdi: Baltijas lasis (Salmo salar), smoltu migrācija, Salaca, dabas faktori.",0
877,Baltijas ledus ezera līdzenuma veidošanās un reljefs Gaujas – Lielās Juglas upstarpē,"Bakalaura darbs ir veltīts Baltijas ledusezera līdzenumam Gaujas un L. Juglas starpupē. Darbā ir sniegts ieskats par Baltijas ledus ezera līdzenuma nogulumiem un ģeomorfoloģiju. Īpaša uzmanība veltīta senām Baltijas ledusezera krasta līnijām, kuras ir izsekojamas pētāmaja teritorijā un eolām reljefa formām- kāpu grēdām un masīviem.Lauka novērojumi tika veikti 2005.gada vasarā, apsekojot teritoriju ar mērķi identificēt dažādas reljefa formas.Pētnieciskajā darbā tika analizēti dati, iegūti no šķērsprofiliem, kuri tika sastādīti, izmantojot topogrāfiskās kartes M 1:10 000. Darbs tika veikts Baltijas ledusezera seno krasta līniju noteikšanai.Pētnieciskā darba otrā daļa ir saistīta ar lielāko kāpu grēdu un masīvu izdalīšanu un to morfometrisko aprakstīšanu, izmantojot datus no topogrāfiskām, ģeomorfoloģiskām un kvartārģeoloģiskām kartēm.Darbs sastāv no 5 nodaļām. Teksta izklāstu papildina 9 attēli, un 3 pielikumi. Pirmajā nodaļā tiek dots pētījuma teritorijas fizioģeogrāfiskais raksturojums, ka arī īss pētījumu vēstures apskats. Otrā nodaļa ir veltīta Baltijas ledusezera līdzenuma nogulumiem. Trešā nodaļa satur informāciju par teritorijas ģeomorfoloģiju un mūsdienu ģeoloģiskajiem procesiem. Ceturtajā nodaļā autors izklāsta informāciju par pētījumu metodēm un faktu materiāliem. Piektā nodaļa veltīta pētījuma rezultātiem. Pielikums satur kartogrāfisko materiālu, kur autors izzīmē senās Baltijas ledusezera krasta līnijas (Bgl II un Bgl IIIb) un izdala lielākās kāpu grēdas.Atslēgas vārdi: Baltijas ledusezera līdzenums, senā krasta līnija, kāpu grēda, kāpu masīvs, paraboliskā kāpa.",0
879,Zemes virsmas lielmēroga modeļa izveide un pielietošana augsnes erozijas novērtēšanā,"Bakalaura darbs veltīts augšņu degradācijas pētniecībai Latvijā, detalizētāk aplūkojot jautājumus, kas saistīti ar teritorijas identificēšanu vietās, kurās pastāv potenciāls erozijas risks. Kā pētījuma etalonteritorija izvēlēta Ungura ezeram pieguļošā apkārtne, kas atrodas Latvijas ziemeļos, Cēsu novadā. Tā kā līdz šim Latvijas teritorijā (izņemot dabas parku „Daugavas loki”) praktiski nav novērtēti augsnes zuduma riski un izstrādātas metodes to noteikšanai, par bakalaura darba mērķi izvirzīts uzdevums izveidot augsnes ūdens erozijas modeli Ungura ezera apkārtnei. Augsnes ūdens erozijas modeli autors ir izstrādājis, izmantojot USLE un RUSLE modeļu metodes, kas ietver piecu faktoru reizinājumu. Šo faktoru aprēķināšanā autors izmantotjis telpiskās analīzes un karšu algebras metodes. Darba galvenais rezultāts ir augsnes ūdens erozijas modeļa izstrāde un šī modeļa izstrādes laikā gūtie secinājumi, no kuriem kā galvenie jāatzīmē izejas datu trūkums modeļu izveidē un līdzšinējās prakses trūkums augsnes ūdens erozijas modelēšanā Latvijā. Darbā aprakstīto modeli turpmāk varēs izmantot augsnes zinātnē, lauksaimniecībā, būvniecībā, teritorijas plānošanā, ģeomorfoloģijā un citās noazarēs iesaistītie speciālisti, lai veiktu augsns erozijas pētījumus un plānotu preventīvus preterozijas pasākumus.Atslēgas vārdi: USLE, RUSLE, ĢIS, ArcGIS, telpiskā analīze, karšu algebra, Ungura ezers.",0
880,Pērkona negaisa parādības Latvijā,"Darbā aprakstīts literatūras saraksts par pērkona negaisa elektriskajiem izlādes elementiem. Pētījuma mērķis ir izpētīt datus par pērkona negaisa novērojumiem laikā Rīgas, Daugavpils, Liepājas un Priekuļu meteoroloģisko novērojumu stacijām. Darbā aprakstīti pētījuma rezultāti no datiem, kas iegūti no Latvijas Vides, ģeoloģijas un meteoroloģijas centra arhīva par pērkona negaisa novērojumiem no meteoroloģisko novērojumu stacijām Rīgā, Daugavpilī, Liepājā un Priekuļos. Dati par pērkona negaisa novērojumiem meteoroloģisko novērojumu stacijās ir ievākti par 38 gadiem, no 1971. gada līdz 2008. gadam. Darbā ir izveidoti 12 grafiki, kas atspoguļo pērkona negaisa novērojumus laikā izvēlētajās stacijās. Pētījumā stacijas ir protokolētas kārtībā sākot ar stacijas atrašanos pilsētā, kurā ir visvairāk iedzīvotāji.Darbā ar korelācijas taisni ir izteikta tendence par pērkona negaisa intensitātes izmaiņām pētāmajā laika periodā. Darbā apkopoti novērojumi par pērkona negaisa intensitāti gadalaiku sezonās. Darbā ir 7 pētījuma autora veiktas vizualizācijas. Darbā ievietoti fotoattēli ar zibens sprauslu fotogrāfijām. Pētījums sastāv no 3 nodaļām un 16 apakšnodaļām. Darbā kopā pētījums aizņem 15 lappuses. Literatūras apskats aizņem 11 lappuses.Atslēgas vārdi: Latvija,pērkona negaiss,zibens,pērkons,fronte.",0
881,Bērza putekšņu koncentrācijas gaisā un to noteicošo faktoru izpēte Latvijā 2003.-2009. gadā,"Maģistra darba tēma ir bērza putekšņu koncentrācijas gaisā un to noteicošo faktoru izpēte Latvijā 2003.-2009. gadā. Darbā tiek raksturots, kādā veidā bērza produktivitātes periodiskums, putekšņu sezonas garums un meteoroloģiskie rādītāji (gaisa un augsnes temperatūra, nokrišņu summas, gaisa relatīvais mitrums, vēja virziens un stiprums, gaisa spiediens) ietekmē bērza putekšņu koncentrāciju gaisā. Tiek aprakstītas, raksturotas un analizētas dažādas bērza putekšņu sezonas definīcijas un tās aprēķināšanas metodes. Izteikta gaisa temperatūras ietekme tika konstatēta pirms sezonas vai bērza putekšņu sezonas sākumā, savukārt pārējo meteoroloģisko rādītāju ietekme jūtama visas sezonas garumā. Atslēgas vārdi: aerobioloģija, bērza putekšņu koncentrācija, bērza putekšņu sezona, meteoroloģiskie rādītāji, Latvija.",0
882,Ekoloģiskās pārtikas ģeogrāfija: Rīgas piemērs,"Bakalaura darba tēma „Ekoloģiskās pārtikas ģeogrāfija: Rīgas piemērs” lielā mērā izsaka šī darba būtību, kura pamatā ir pētījums par pārtikas ģeogrāfiju un ekoloģiskās pārtikas pieejamību un izplatību Rīgā. Darba mērķis ir analizēt ekoloģiskās pārtikas ģeogrāfiju, izmantojot Rīgas piemēru. Mērķa sasniegšanai tika apsekotas ekoloģiskās pārtikas tirdzniecības vietas Rīgā, veiktas neformālās intervijas ar ražotājiem vai ekspertiem šajā jomā, kā arī sastādītas kartoshemās ar pašreiz esošām ekoloģiskās pārtikas tirdzniecības vietām. Darbs sastāv no četrām nodaļām un vairākām apakšnodaļām. Pirmajā nodaļā ir pētījuma teorētiskā nostādne ar literatūras apskats par tēmas aktualitāti un ārvalstu autoru pētījumiem par pārtikas ģeogrāfiju, ekoloģisko un lokālo pārtiku. Otrajā nodaļā ir apskatītas metodes, kas tika izmantotas darba mērķa sasniegšanai un uzdevumu veikšanai. Trešā nodaļa veltīta ekoloģiskās pārtikas iegādes iespējām Rīgā. Ceturtajā nodaļā ir pausti darba izstrādes gaitā radušies secinājumi un priekšlikumi par ekoloģisko pārtiku Rīgā.Atslēgas vārdi: ekoloģiskā pārtika, pārtikas ģeogrāfija, lokālā pārtika, bioloģiskā lauksaimniecība.",0
883,Filtrācijas īpašības Berģu apkārtnes smilšainajos nogulumos,"Bakalura darba „Filtrācijas īpašības Berģu apkārtnes smilšainajos nogulumos” mērķis ir noskaidrot smilšaino nogulumu gan uz lauka, gan laboratorijā nomērīto filtrācijas īpašību atšķirības un tās ietekmējošos faktorus.Darba izstrādes gaitā tika pētīti dažāda vecuma smilšainie kāpu eolie nogulumi un to filtrācijas īpašības. Tika analizēti filtrācijas koeficientu ietekmējošie faktori. Filtrācijas koeficienta vērtības, kas mērītas in situ bieži vien bija augstākas salīdzinot ar laboratorijā izmērītajām, t.i. in situ iegūtās vērtības ir kā rupjgraudainākam materiālam nekā pēc granulometrijas datiem. Konstatēts arī, ka filtrācijas ātrumu ietekmē arī tādi faktori kā grunts viendabīgums, simetrija un šķirotība.Bakalaura darbs sastāv no 4 nodaļām un 2 pielikumiem, tajā iekļauti 18 attēli.Atslēgas vārdi: Berģi, filtrācijas koeficients, eolie nogulumi, granulometriskais sastāvs, granulometriskie koeficienti.",0
884,Sapropeļa īpašibas un tā izmantošanas iespējas,"Darbā tika analizēti piecu ezeru – Balinova, Pečora, Pilveļu, Vēveru un Volovo – sapropelis un viens Baldones ezeru dūņu maisījums.Darba teorētiskajam pamatojumam tika veikta zinātniskās literatūras analīze par sapropeļa veidošanos, klasifikācijas sistēmām dažādās valstīs, sapropeļa īpašībām un tā izmantošanas iespējām.Maģistra darbā pētījuma daļā sapropeļa paraugiem tika noteikti tehniskie parametri (pelnu, karbonātu un mitruma saturs, aktīvais, apmaiņas un kopējais skābums), veikti fluorescences un Furjē transformācijas infrasarkanie spektrālie mērījumi, noteikts elementsastāvs, antioksidantu aktivitāte, bioloģiskais sastāvs un dominējošo baktēriju sugas sapropeļa virsējos slāņos.Veikto pētījumu rezultātā tika noteikti sapropeļa paraugu tipi, to raksturīgākas īpašības un izvērtētas izmantošanas iespējas, tomēr Latvijas sapropeļa iegulu rūpnieciskas izstrādes uzsākšanai un investīciju piesaistīšanai ir nepieciešami turpmāki sapropeļa pētījumi.",0
885,"Mālpils ilgtspējas novērtējums, izmantojot Eiropas vienotos indikatorus","Darba mērķis ir veikt Mālpils attīstības novērtējumu, izmantojot Eiropas vienotos indikatorus.Darba pirmajā daļā apkopota informācija par ilgtspējas jēdzienu un rādītājiem, sniegts Mālpils ciema raksturojums. Otrajā daļā apkopoti aptaujas un stratēģisko dokumentu pētījuma rezultāti, izveidotas sabiedrībai pieejamo atklāto teritoriju un pakalpojumu kartes.Pētījumā konstatēts, ka dažos aspektos Eiropas vienotie indikatori vērtē Mālpilij kā ciemam maz aktuālas problēmas (gaisa piesārņojums) vai nepievērš pietiekošu uzmanību svarīgām jomām (pakalpojumi kopumā). Rezultātos atklājas vairākas pozitīvas Mālpils kā ciema iezīmes - vides kvalitāte, kājāmgājēju īpatsvars, pašaudzēto produktu lietošana; liels trūkums ir nepilnīgie pakalpojumi.Atslēgas vārdi: ilgtspējīga attīstība, Eiropas vienotie indikatori, Mālpils ilgtspējības novērtējums.",0
886,Ezera regulējošā ietekme uz upju noteci: Salacas baseina piemērs,"Bakalaura darba tēma „Ezera regulējošā ietekme uz upju noteci: Salacas baseina piemērs”. Darba mērķis ir analizēt Burtnieka ezera regulējošas darbības ietekmi uz Salacas upes noteci. Darbā apkopota literatūra par upju hidroloģisko režīmu Latvijā, upju noteces ietekmējošiem faktoriem, Salacas baseina fizioģeogrāfiskais apraksts. Pētījuma periodā no 1951. līdz 2007. gadam ir apkopoti un analizēti ikdienas caurplūduma dati piecās hidroloģisko novērojumu stacijās: Salaca –Mazsalaca, Salaca –Lagaste, Rūja-Vilnīši, Briede-Dravnieki, Seda-Oleri un ūdens līmeņu dati vienā hidroloģisko novērojumu stacijā Burtnieks-Burtnieks. Pētījuma rezultāti apstiprināja teoriju par lielu ezeru regulējošo ietekmi uz upes noteci, no Burtnieku ezera iztekošās Salacas upes hidrogrāfs atšķiras no ezerā ietekošo upju hidrogrāfa - pavasara palu periods ilgst ilgāku laiku, hidrogrāfa pīķi ir izlīdzinošāki un tie nav tik augsti. Klimata izmaiņu ietekmē mainās gada noteces sadalījums, galvenā tendence noteces izmaiņām ir samazināties pavasara palu laikā, bet pieaugt ziemā.Atslēgvārdi: hidroloģiskais režīms, notece, ezera regulējošā ietekme, klimata izmaiņas, Salacas baseins.",0
887,Kūdras un tās modificēšanas produktu izmantošanas iespējas metālisko un nemetālisko elementu sorbcijai,"Bakalaura darbs ir veltīts kūdras un tās modifikācijas produktu izmantošanas iespēju izpētei ķīmisko elementu un to savienojumu sorbcijai. Paralēli pētītas kūdras un tās modificēšanas produktu izmantošanas iespējas hroma, vara un arsēna jonu saistīšanai ūdens vidē. Kā cits pētījumu virziens minams kūdras izmantošana t.s. pasīvajās paraugu ievākšanas iekārtās. Ir izveidotas un praktiski pielietotas šādas iekārtas, lai noteiktu ķīmisko elementu, tai skaitā hroma, vara un arsēna, koncentrāciju apkārtējā gaisā. Darba izstrādes gaitā iegūtas atziņas un rezultāti parāda, ka kūdra un tās modifikācijas produkti var tikt izmantoti kā efektīvi sorbenti metālisko un nemetālisko elementu sorbcijai. Darbā ir 74 lappuses, 18 attēli, 9 tabulas, kā arī atsauces uz 77 literatūras avotiem.Atslēgvārdi:Kūdra, pasīvās paraugu ievākšanas iekārtas, smagie metāli, sorbcija, bioindikatori, sūnu maisiņi.",0
888,Pēcsedimentācijas izmaiņas kembrija smilšakmeņos Jūrmalas apkārtnē,"Bakalaura darbā pētītas pēcsedimentācijas izmaiņas kembrija slāņkopā Jūrmalas apkārtnē. Pētījuma laikā izgatavoti 6 plānslīpējumi, sastādīti 3 urbumu griezumi un kopgriezums Cirmas slāņkopai. Novērtētas iežu kolektorīpašības un to izmaiņas pēcsedimentācijas procesu rezultātā. Pētījuma rezultātā noskaidrots, ka galvenās pēcsedimentācijas izmaiņas iežos ir dolomīta cementācija un piritizācija. Neapstiprinājās literatūras dati par kvarca reģenerācijas plašu izplatību. Secināts, ka konstatētās pēcsedimentācijas izmaiņas būtiski neietekmē iežu kolektorīpašības to lokālas izplatības dēļ. Lai gan pētītās teritorijas tektonisko uzbūvi sarežģī vairāki lūzumi, par to ir pieejams plašs faktu materiāls. Taču, lai izprastu tektoniskās uzbūves un pēcsedimentācijas izmaiņu saistību nepieciešami papildus pētījumi.Atslēgas vārdi: klastiskie nogulumi, karbonātu cements, pirīts, kolektorīpašības, plānslīpējumu pētījumi.",0
889,Egļu un bērzu audžu ražība atkarībā no jaunaudzes sākotnējā biezuma,"Darba mērķis ir noskaidrot egļu (Picea abies (L.) Karst.) un āra bērzu (Betula pendula Roth.) tīraudžu taksācijas rādītājus un to izmaiņas atkarībā no sākotnējā koku skaita jaunaudzē. Darbā izmantotās metodes ir iepriekš ierīkotu ilglaicīgo izpētes parauglaukumu uzmērīšana (koku caurmērs, augstums). Pēc koku uzmērīšanas parauglaukumos kamerāli aprēķināta kokaudžu krāja. Salīdzinājumam atsevišķi aprēķināta 1000 resnāko koku krāja tajās pašās kokaudzēs, lai novērtētu kopšanas ietekmi uz perspektīvo audzes daļu, kas sasniegs galvenās cirtes brīdi. Pētījums papildina meža pētnieku rīcībā esošo informāciju par jaunaudžu izretināšanas ietekmi uz meža ražību, kā arī sniedz rekomendācijas praksei, kā veidot jaunaudzes, lai nākotnē iegūtu vajadzīgos mežsaimniecības produktus – zāģmateriālus, tehnoloģisko koksni, vai arī abus.Atslēgas vārdi: biezība, caurmērs, krāja, augšanas gaita.",0
890,Paleokarsta veidojumi devona Daugavas svītas dolomītos Latvijā,"Kaļva K., 2009 „Paleokarsta veidojumi devona Daugavas svītas dolomītos Latvijā”. Maģistra darbs. Rīga, Latvijas Universitāte, 87 lpp.Maģistra darba mērķis ir raksturot devona Daugavas svītas dolomītos Latvijā sastopamo paleokarsta veidojumu izplatību, uzbūvi, sastāvu, kā arī izdarīt secinājumus par karsta veidojumu aizpildījuma vecumu un to veidošanās laiku. Kranciema, Turkalnes, Remīnes, Gaitiņu un Aiviekstes kreisā krasta dolomīta atradnēs sagatavoti paleokarsta veidojumu zīmējumi, veikta šo veidojumu atlikšana kartē, karsta veidojumu aizpildījumu klastisko nogulumu granulometriskā analīze, tajos sastopamo mugurkaulnieku mikrofosīliju, sporu un putekšņu analīze. Secināts, ka karsta veidojumu aizpildījumu sastāvs un, domājams, ģeoloģiskais vecums ir līdzīgs visās pētītajās Daugavas svītas dolomītu atradnēs - atbilst Katlešu un Ogres svītām. Pētītajās atradnēs ir tikai paleokarsta veidojumi, kas veidojušies pirms pleistocēna apledojumiem, un nav atrastas kaut cik ievērojamas mūsdienu karsta pazīmes. Atslēgvārdi: paleokarsts, dolomīta atradnes, devons, mikrofosīliju pētījumi, granulometriskā analīze.",0
891,Avotu ūdens ķīmiskais sastāvs Mazsalacas apkārtnē,"Bakalaura darba mērķis ir apzināt avotu raksturlielumus Mazsalacas apkārtnē: temperatūru, elektrovadītspēju (EVS), vides reakciju (pH), debitu un ūdens ķīmisko sastāvu. Aprakstīt ģeoloģisko uzbūvi un hidroģeoloģiskos apstākļus. Kopumā tika apsekoti 12 avoti, kas atrodas Mazsalacas apkārtnē. Tika veikti laboratorijas darbi, kā rezultātā noteikta galveno katjonu (Na+, K+, Mg2+, Ca2+) un anjonu (SO42ˉ , Clˉ , HCO3ˉ) koncentrācija ievāktajos ūdens paraugos. Raksturots avotu ūdeņu ķīmiskais sastāvs, analizēta avotu ūdens piederība konkrētam ūdens horizontam. Secināts, ka pēc ķīmiskā sastāva visi avoti barojas no devona ūdeņiem- Arukilas ūdens horizonta. Krasas atšķirības starp visiem avotu ūdeņiem nav vērojamas.Atslēgas vārdi: temperatūra, elektrovadītspēja, pH, katjoni, anjoni, Paipera diagramma.",0
892,Vingru ūdensgūtnes ilgstošas ekspluatācijas ietekme uz  pazemes ūdeņu režīmu,"Gruntsūdeņu režīms ir ūdens kvantitatīvas un kvalitātes pagaidu un telpiskas izmaiņas pazemes ūdens horizontā un šie raksturlielumi ir atkarīgi gan no klimatiskajiem, ģeoloģiskajiem, litoloģiskajiem apstākļiem, gan no antropogēnās ietekmes. Jebkura iejaukšanās pazemes ūdeņu dabiskajā režīmā (nosusināšana, ūdens ieguve ūdensapgādei, irigācija u.c.) var nelabvēlīgi ietekmēt augstāk minētos raksturlielumus. Maģistra darba pētījuma mērķis bija noteikt konkrētā ūdensgūtnes tipa ietekmi uz gruntsūdeņu režīmu un tā sasniegšanai tika noteikti vairāki uzdevumi. To realizācijai, balstoties uz skaitliskiem ilglaicīgiem novērojumiem, tika pētītas gruntsūdeņu līmeņu svārstības dabiskos un traucētos apstākļos, kā arī analizētas ūdens ķīmiskā sastāva izmaiņas (analizējot tādu svarīgus ķīmiskā sastāva rādītājus kā pH, hlorīdi, sulfāti, slāpekļa savienojumi u.c). Šāda pieeja ļāva izdarīt vairākus secinājumus, kas apliecina pētījuma mērķa sasniegšanu. Pētījumā paradīts, ka ūdensgūtnes ilgstošās darbības rezultātā, notiek gruntsūdens slāņa izsīkšana un nekondicionālo virszemes ūdeņu pieplūde. Iegūtos datus var izmantot gan dotajai ūdensgūtnei (ūdens krājumu pārrēķiniem, vides aizsardzības pasākumu izstrādāšanai), gan citiem analoģiskajiem hidroloģiskajiem objektiem (prognozēšanai, analizēšanai, režīma pētīšanai) Pētījumu veido anotācijas, ievads, teksta daļas( kas ietver 27 attēlus un 11 tabulās), secinājumi, literatūras saraksts ( ar 41 darbiem) un 11 pielikumi, kopā uz 86 lapām. Tabulu un grafiku noformēšanai tika izmantota MS Excel datorprogramma, attēlu un rasējumi izveidei - Golden Sofrware Surfer 8 datorprogramma, bet pielikumu noformēšanai – MS Paint. Atslēgvārdi: gruntsūdeņi, kvartāra nogulumi, režīms, ietekmējošie faktori, ekspluatācija.",0
893,"Mālu slāņkopas uzbūve, sastāvs un veidošanās Lielauces atradnē","Bakalaura darbā ir raksturota māla slāņkopas sastāvs un uzbūve Lielauces māla karjerā, kā arī izdarīti secinājumi par mālu veidošanās apstākļiem. Šīs atradnes mālainie nogulumi, izņemot atradnes izpētes darbus, nav tikuši visai detalizēti raksturoti.Svarīgi atzīmēt, ka Lielauces atradne ir viena no šobrīd retajām kvartāra māla iegulām, kur notiek ieguve, tādēļ pētījumiem ir pieejamas neapbirušas un neapaugušas sienas. Iepriekšējos gados ir iesākti Latvijas glaciolimnisko mālu tekstūru pētījumi, un šo pētījumu autori V. Kuršs, A. Stinkule u.c. ir rekomendējuši turpināt šos darbus.Darba mērķis ir noskaidrot pleistocēna glaciolimnisko mālu slāņkopas uzbūvi, sastāvu un veidošanās apstākļus Lielauces māla atradnē. Darba uzdevumi ir - dokumentēt Lielauces māla atradnes sienas; raksturot mālu tekstūras; veikt mālu granulometrisko analīzi; izgatavot mālaino nogulumu plānslīpējumus un raksturot mālu mikrotekstūras; izdalīt mālaino nogulumu paveidus.Bakalaura darbā ir izklāstīts par tā izstrādē izmantotajām metodēm, materiāliem, un iegūtajiem rezultātiem, iepriekšējo pētījumu datiem par Lielauces māla iegulu, kā arī sniegts vispārējs pārskats par Latvijas kvartāra mālainajiem nogulumiem un to veidošanos. Darbs pamatojas uz ģeoloģiskās literatūras datiem, detalizētu ģeoloģisko griezumu dokumentāciju lauka apstākļos, mālaino nogulu granulometrisko analīzi un plānslīpējumu pētījumiem. Darba rezultātā secināts, ka, domājams, Lielauces glaciolimniskā baseina centrs atradās uz austrumiem no tagadējā māla karjera. Tagadējā karjera teritorijā dziļākam baseinam atbilst tā ZA daļa, bet tas ir bijis seklāks uz ZR. Aleirītisko kārtiņu skaits un biezums palielinās mālainās slāņkopas augšdaļas virzienā. Nogulu šķirotības pakāpe pieaug, bet to variācijas līknes kļūst simetriskākas virzienā uz mālainās slāņkopas apakšdaļu. Aleirīta un māla kārtiņu nelielais biezums (no milimetra daļām līdz dažiem centimetriem) norāda uz nogulu sedimentācijas apstākļu atšķirībām, salīdzinot ar Kalnciema un Jelgavas apkārtnes glaciolimniskajiem baseiniem, kam bieži ir raksturīga mālaino un aleirītisko nogulu kārtās ar biezumu centimetros.",0
894,Vides komunikācijas raksturs Latvijas informatīvajā telpā,"Maģistra darbā ir analizēta un raksturota vides informācijas pieejamība un tās saturs Latvijas informatīvajā telpā. Sabiedrības iekļaušana vides politikas realizācijā tiek uzskatīta par vienu no tās svarīgākajiem uzdevumiem. Dažādas sabiedrības grupas izmanto dažādus informācijas avotus, tām ir savas vērtības un prioritātes, un katrai ir vajadzīga sava komunikācijas stratēģija.Kā pētījuma metodes tika izmantotas literatūras un dokumentu analīze, mediju izpēte, anketēšana un intervēšana. Informācijas analīze parādīja, ka informācijas apjoms par vides tematiem latviešu un krievu mediju kanālos būtiski atšķiras, tāpat kā vides tematu loks, aplūkojamo jautājumu mērogs un emocionālais fons. Atsevišķi tika pētītas vides politikas pamatnostādnes starptautiskajā un valsts līmenī, tādējādi identificējot vides komunikācijas prioritāros vides tematus un uzdevumus sabiedrības kompetences celšanā. Atslēgas vārdi: vides komunikācija, vides žurnālistika, mediju analīze, kontentanalīze",0
895,Moricsalas mežaudžu augsnes un to īpašības,"Šajā pētījumā aprakstītas augsnes Moricsalas dabas rezervāta mežaudzēs atbilstoši FAO starptautiskajai klasifikācijai, kā arī analizēta to morfoloģisko un ķīmisko īpašību iespējamā mainība 80 gadus ilgā periodā.Pētījumā salīdzināti 1932. un 1972. gadā veikto augsnes analīžu dati ar 2012. gada vasarā iegūtajiem datiem no 15 Moricsalas mežaudzēs izvietotiem parauglaukumiem. Pētījumā secināts, ka galvenie augšņu veidošanos ietekmējošie faktori Moricsalā ir granulometriskā sastāva mainība, brīvo karbonātu atrašanās dziļums un dominējošās kokaudzes sugas un to sukcesija. Salīdzinot vēsturiskos datus, novērojams O horizonta biezuma pieaugums kopš 1932. gada, kā arī apmaiņas katjonu samazināšanās virsējos horizontos kopš 1972. gada.Atslēgas vārdi: Moricsala, augsnes dinamika, meža augsnes, platlapju meži",0
896,Irbes šauruma krasta nogāzes seklūdens daļas izmaiņas un to saistība ar priekškāpu eroziju,"Darbs „Irbes šauruma krasta nogāzes seklūdens daļas izmaiņas un to saistība ar priekškāpu eroziju” ir pētījums par jūras krasta seklūdens daļas izmaiņām laika gaitā. Izstrādājot darbu, tika meklētas sakarības starp zemūdens vālu skaita un izmēra izmaiņām, ūdenslīmeņa svārstībām un krasta procesiem. Maģistra darbs ir veidots ņemot vērā bakalaura darbā veiktos mērījumus. Irbes šauruma piekrastes daļā pētītas zemūdens smilšu akumulācijas vālu izmaiņas laika posmā no 2005. gada līdz 2012. gadam, izmantojot aerofoto un satelītuzņēmumus. Sīkāk analizēts 4,4 km garš Irbes šauruma krasta posms pretī Mazirbei, kur atkārtoti veikta eholokācija, kā arī analizēti jūras krasta ģeoloģisko procesu monitoringa dati par laika posmu no 2001. līdz 2012. gadam.Darbs sastāv no 5 nodaļām, tā kopējais apjoms ir 60. lpp. Tekstu ilustrē 30 attēlu (kartes, fotogrāfijas) un 2 tabulas. Izmantoti 63 avoti.Atslēgas vārdi: krasta zemūdens nogāze, sanešu bilance, krasta nogāzes attīstība, piekraste, batimetrija.",0
897,Smago minerālu asociācijas Ziemeļsomijas terigēnajos nogulumos,"Bakalaura darbs sasistās ar Turku Universitātes doktoranta J. Woodard izpētes projektu Ziemeļsomijā, Inari apgabalā. Mērķis ir izpētīt smago minerālu asociācijas, to saistību ar kimberlītu un dimantu indikatorminerāliem pētāmajā teritorijā. Nogulumu paraugi ir ievākti no virszemes ūdeņu noteces apgabaliem magnētisko anomāliju tuvumā, pētāmajā teritorijā. Smagie minerāli izdalīti ar bromoformu un noteikti pēc fizikālajām, optiskajām un ķīmiskajām īpašībām.Balstoties uz smago minerālu tipomorfo paveidu atšķirībām, pētāmajā teritorijā, ir izdalītas 4 asociācijas. Asociācijas raksturo Inari apgabalā izplatītos iežus un magnētisko anomāliju iespējamos cilmiežus. Pazīmes, kā Mg piejaukums almandīnā un pārkristalizācijas pazīmes uz granātu virsmām liecina par kimberlītu magmatismu, bet salīdzinot asociācijas kopumā, tās neatbilst kimberlītu asociācijām vai dimantu indikatorminerāliem.Atslēgas vārdi: Somija, arhajs, kimberlīti, indikatorminerāli, granāti, smago minerālu asociācijas.",0
898,Mīļdzīvnieki kā patēriņa prece Latvijā,"Bakalaura darbs ir izstrādāts par tēmu „Mīļdzīvnieki kā patēriņa prece Latvijā”.  Bakalaura darba pētījuma mērķis ir noskaidrot Latvijas iedzīvotāju attieksmi pret mīļdzīvnieku iegādāšanos un turēšanu, un to piedāvājuma daudzveidību. Veicot darbu, teorētiskajā daļā apskatīta informācija par dzīvnieku un cilvēku savstarpējo attiecību jautājumiem, dzīvnieku lomu cilvēku dzīvē un dzīvnieku labturības aspekti. Neskatoties uz daudzveidīgo dzīvnieku sludinājumu skaitu internetā un sortimentu zooveikalos, mūsdienās gandrīz katram otrajam cilvēkam ir kaķis, bet katram trešajam - suns. Pētījuma rezultātā atspoguļosies iedzīvotāju zināšanas un attieksme pret saviem mīļdzīvniekiem.Atslēgas vārdi: Cilvēks, bizness, dzīvnieku ētika, labturība, mīļdzīvnieki.",0
899,Videi draudzīga tirdzniecības vai pakalpojumus sniedzoša uzņēmuma noteikšanas kritēriji,"Bakalaura darbs „Videi  draudzīga tirdzniecības  vai  pakalpojums  sniedzoša uzņēmuma noteikšanas  kritēriji”  izstrādāts  ar  mērķi  noteikt  kritērijus  tirdzniecības  vai  pakalpojumus sniedzošiem uzņēmumiem, kurus izmantojot, būtu iespējams noteikt to, cik šie uzņēmumi ir videi draudzīgi.   Darba  ietvaros  tiek  pētīta  videi  draudzīga  uzņēmējdarbība  un  tās  ietekme  uz  vidi, apkopoti  kritēriji  videi  draudzīga  uzņēmuma  noteikšanai.  Kritēriji  apkopoti  anketā,  kuru paredzēts izmantot konkursa „Videi Draudzīgs tirgotājs” vērtēšanā.  Darba  gaitā  atklājušās  dažādas  nepilnības  esošajā  konkursa  vērtēšanas  un  uzvarētāju noteikšanas kārtībā. Lai to uzlabotu, veikta konkursa vērtēšanas sistēmas izstrāde un izteikti priekšlikumi nepilnību novēršanai. Atslēgas vārdi: ilgtspējīga attīstība, videi draudzīgs, uzņēmējdarbība, kritēriji, vērtēšanas anketa.",0
900,Bērzes upes hidroloģiskā režīma ilgtermiņa un sezonālās izmaiņas,"Bakalaura darba tēma ir Bērzes upes hidroloģiskā režīma ilgtermiņa un sezonālās izmaiņas. Darba mērķis ir noskaidrot Bērzes upes hidroloģiskā režīma ilgtermiņa un sezonālās izmaiņas un to ietekmējošos faktorus laika periodā no 1961.gada līdz 2008.gadam. Darba teorētiskajā daļā aprakstīti gan dabiskie, gan antropogēnie faktori, kā arī veikta literatūras analīze par līdz šim izdarītajiem pētījumiem upju hidroloģiskā režīma izpētē, ne tikai Latvijā, bet arī Baltijas valstīs. Veicot datu analīzi gan hidroloģiskajiem, gan meteoroloģiskajiem lielumiem, darba rezultāti atklāj, Dobeles meteoroloģiskās stacijas gada vidējās temperatūras ir būtiski pieaugušas, taču nebūtisks pieaugums novērojams nokrišņu daudzumam. Hidroloģiskie dati uzrāda, ka Bērzes upes gada vidējā notece no 1961. gada līdz 2008. gadam ir palielinājusies tikai nedaudz, taču sezonāli pēdējo 20 gadu laikā ir pieaugusi tieši ziemas mazūdens periodā, samazinoties pavasara palu maksimālajiem lielumiem.",0
901,Priežu mežu struktūra un dinamika Saulkalnes rūpnīcu piesārņojuma zonā,"Darbā ir pētīta priežu mežu dinamika Saulkalnes rūpnīcu piesārņojuma zonā. Saulkalnē darbojas divas rūpnīcas - dolomītu pārstrādes rūpnīca „Saulkalne S” un asfaltbetona ražotne „Lazdiņas”. Abas rūpnīcas emitē apkārtējā vidē jaukta tipa piesārņojumu.Mežaudzes dinamikas pētījumi ir aizsākti 1989. gadā. Maģistra darbā tiek analizēts metālu saturs augsnē un priežu mizās, skuju ķīmiskais sastāvs, augšņu īpašības, aplūkotas veģetācijas izmaiņas, novērtēta vainagu defoliāciju un kokaudzes pieaugumi , kā arī epifītu ķērpju veģetācija.Rūpnīcu emitētā piesārņojuma rezultātā tiek novērotas paaugstinātas metālu koncentrācijas augsnē, kā arī koku mizās. Šīs koncentrācijas mainās atkarībā no attāluma līdz piesārņojuma avotam. Tiek novērotas augu sugu sastāva izmaiņas, kā arī vainagu veselības stāvoklļa pasliktināšanāš tiešā rūpnīcu tuvumā.",0
902,Apdzīvojuma pārmaiņas Lielupes labā krasta vasarnīcu ciematos,"Maģistra darbs ar nosaukumu „Apdzīvojuma pārmaiņas Lielupes labā krasta vasarnīcu ciematos” ir veltīts padomju laika otro māju un brīvā laika politikas telpiskajām izpausmēm mūsdienās, raksturojot bijušo „telšu pilsētiņu” apbūves teritorijas Jūrmalā. Darba pirmā daļa sniedz ieskatu padomju brīvā laika ģeogrāfijas teorētiskos aspektos, lai izprastu procesus, kas skaidro organizētās atpūtas formu un vasarnīcu izplatību. Otrā daļa pievēršas telšu pilsētiņu, jeb atpūtas bāzu izcelsmei un turpmākai attīstībai Lielupes labajā krastā, balstoties uz arhīva materiālu izpēti, kas atklāj oficiālo plānošanas politiku laikposmā no 1965.-1991. gadam. Vasarnīcu apbūves jautājumu atspoguļojums pēdējo 20 gadu Jūrmalas plānošanā ir trešās daļas galvenā tēma, kas papildināta ar katram ciematam specifisku problēmu un attīstības scenāriju raksturojumu.Darbs izstrādāts ar domu gūt pēc iespējas praktiskāku izpratni par aktuālajām plānošanas problēmām Lielupes labajā krastā, to papildinot ar ģeogrāfisku skatījumu, kas ļauj paplašināt plānošanai raksturīgo normatīvo redzējumu.Atslēgas vārdi: Lielupes labais krasts, telšu pilsētiņas, vasarnīcu ciemati, legalizācija, plānošana.",0
903,Lapmežciema – Bigauņciema krasta aizsargbūvju ietekme uz pludmales sanešu granulometrisko sastāvu un apjomu,"Šajā pētījumā ir analizēta krasta preterozijas būvju ietekme uz pludmales sanešu granulometrisko sastāvu un apjomu.Pētījuma ietvaros tika noskaidrota krasta reljefa izmaiņas preteroziju būvju tiešā tuvumā, kā arī blakus teritorijās. Balstoties uz iegūtajiem rezultātiem, būs iespējams novērtēt krasta preterozijas būvju radīto ietekmi uz apkārtējo vidi. Lai izstrādātu šo darbu tika veikta ikmēneša pludmales uzmērīšana un paraugu ievākšana. Maģistra darbs izstrādāts, izmantojot rezultātus, kas iegūti no astoņiem stacionārajiem nivelēšanas profiliem un astoņām pludmales sanešu paraugošanas vietām. Pētījumā tika izmantoti dati, kas iegūti laika posmā no 2010. gada oktobra līdz 2011. gada novembrim, kā arī LJKĢPM dati kopš 1989. gada. Atslēgas vārdi: erozija, krasta aizsargbūves, krasta procesi, sanešu apjoms, klimata izmaiņas.",0
904,Pierīgas novadu apdzīvojums un teritorijas: ciemi un to attīstības nosacījumi,"-Maģistra darba tēma ir „Pierīgas novadu apdzīvojums: ciemi un to attīstības nosacījumi”. Maģistra darba mērķis ir: Izvērtēt Ropažu novada lielāko ciemu attīstību Pierīgas novadu lauku apdzīvojuma attīstības kontekstā un izstrādāt priekšlikumus Ropažu novada ciemu ilgtspējīgai attīstībai.Darbā apskatīts Pierīgas apdzīvojums un analizēta Ropažu novada apdzīvojuma un struktūra, Ropažu novada ciemu esošā situācija. Lai sasniegtu izvirzīto mērķi tika izpētīta un izanalizēta teorētiskā literatūra par pilsētreģionu un piepilsētu lauku apdzīvojumu, Pierīgas apdzīvojuma struktūru un attīstību.Maģistra darbs ir latviešu valodā. Teksta daļa sastāv no ievada 6 nodaļām un 4 apakšnodaļām, secinājumiem, 36 attēliem, 9 tabulām un izmantotās literatūras saraksta, kopā 83 lappusēm.Atslēgas vārdi: apdzīvojums, ciemi, ciemu attīstība",0
905,Biosociālo  indikatoru sezonalitāte Latvijā,"Maģistra darbā ir analizēta biosociālo indikatoru sezonalitāte Latvijā laika posmā no 1960.līdz 2009. gadam, Liepājā laika posmā no 1970. līdz 2011. gadam, dzimstības līmeņa dinamikaRīgā, Daugavpilī, Liepājā, Jelgavā, Ventspilī, Rēzeknē, Valmierā, Gulbenē, Preiļos unAizkraukle laika posmā no 1967. līdz 2008. gadam, kā arī ceļu satiksmes negadījumu sezonalitāteLatvijā laika posmā no 1985. gada līdz 2011. gadam.Kā galvenās metodes darbā ir izmantotas datu vizualizēšana, sakarību meklēšanaiizmantota Pīrsona korelācija.Pētījuma rezultāti liecina, ka biosociālo indikatoru sezonalitāte Latvijā un Liepājā pastāv,kā arī pastāv ceļu satiksmes negadījumu sezonalitāte Latvijā. Augstākie dzimstības līmeņinovēroti gada siltajā periodā.Atslēgas vārdi: dzimstība, mirstība, sezonalitāte, ceļu satiksmes negadījumi, ietekmējošiefaktori.",0
906,Materiālu īpašību 3D struktūras ģeneralizācija reģionālā hidroģeoloģiskā modelī ar normalizētās kompresijas distances metriku,"Kvartāra nogulumu reprezentācija reģionālā hidroģeoloģiskā modelī ir sarežģīta problēma šo nogulumu heterogenitātes un tās atspoguļošanai nepietiekamā urbumu griezumu datu apjoma dēļ.Lai to uzlabotu, tiek izstrādāta darba gaita, kas ļauj ģeneralizēt kvartāra nogulumu slāņiem atbilstošo filtrācijas modeļa īpašību 3D ģeometrijas struktūru, izmantojot normalizēto kompresijas distances (NKD) metriku -  inovatīvu metodi neparametriskajā mašīnapmācībā, kas līdz šim brīdim ir maz lietota ģeozinātnēs. Darba gaitā izveidoto ģeneralizāciju atbilstība tiek pārbaudīta ar modeļsistēmas aprēķiniem. Tiek iegūts rezultātu uzlabojums, salīdzinot ar agrāko reģionālā modeļa kvartāra slāņu reprezentāciju filtrācijas modeļa 3D struktūrā. Šis NKD lietojums ir oriģināls un potenciāli noderīgs citu Zemes sistēmas daļu modelēšanai.",0
907,Pieejas integrētas plānošanas procesa vadībā,"Maģistra darbs „Pieejas integrētas plānošanas procesa vadībā” izstrādāts telpiskās attīstības plānošanas studiju ietvaros. Pēc pašvaldību administratīvās reformas pabeigšanas jaunu vietējās pašvaldības teritorijas attīstības plānošanas dokumentu izstrāde jaunizveidotajām pašvaldībām ir ļoti svarīga - mērķtiecīga, uz attīstību vērsta. Jaunizveidotās pašvaldības teritoriju attīstības plānošana sniedz pašvaldībai darbības programmu ilgtermiņa prioritāšu sasniegšanai. Pēdējā gada laikā (2011.) vietējās pašvaldības teritorijas attīstības plānošanas dokumentu izstrādi ir uzsākušas un īstenojušas vairākas pašvaldības. Būtiski ir šo dokumentu izstrādē ievērot integrētas telpiskās attīstības plānošanas principus gan teritoriju attīstības plānošanas procesā, gan to izstrādes vadībā.Darbā izvērtēts novadu telpiskās teritorijas attīstības plānošanas process un principu ievērošana integrētas attīstības plānošanā un dokumentu izstrādes vadībā. Apkopoti integrētas  teritorijas attīstības plānošanas principi, kvalitātes kritēriji, vietējās pašvaldības teritorijas attīstības plānošanas dokumenta izstrādes vadības principi un metodes. Lai stiprinātu izmaiņas plānošanas jomā, jādefinē pāreja no sektoriālās plānošanas, ko nodrošina normatīvais ceļš uz integrēto plānošanu (padarīt procesu integrētu plašāku). Telpiskās plānošanas procesu visā tā garumā  ir jāsatur plānošanas principu ievērošana, patiesa sabiedrības iesaiste, aktuālās esošās situācijas zināšana, plānošanas un ieviešanas uzraudzība.Visā vietējās pašvaldības teritorijas attīstības plānošanas procesā un tā posmos, jābalstās uz integrētas telpiskās attīstības plānošanas pamatprincipiem.Maģistra darbs sastāv no trim daļām, pirmajā daļā tiek analizēta integrētas telpiskās attīstības plānošanas pieejas būtība metodiskajos materiālos, kā arī teorētiskajos pētījumos. Pirmā daļā tiek identificēti kritēriji, kas atspoguļo integrētu telpiskās attīstības plānošanu.  Otrā dāļā veikts vietējo pašvaldību teritoriju attīstības plānošanas prakses izvērtējums, sīkāk apskatot divas pašvaldības, ar ko autors ir saskāries praksē. Trešā daļā ir ietverti ieteikumi, kā arī aprakstītas metodes palīgmateriāla izveidošanai pašvaldībās.",0
908,Smilšaino un mālaino grunšu granulometriskais sastāvs un fizikālās īpašības Rīgas HES aizsprosta būvju apkārtnē,"Bakalaura darba galvenais mērķis ir izpētīt smilšaino un mālaino grunšu sastāvu, izmantojot sijāšanas metodi, kā arī noteikt tādas grunts fizikālās īpašības, kā dabiskais blīvums, dabiskais mitrums, cieto daļiņu blīvums, plastiskums un konsistence pēc iegūtām tecēšanas un drupšanas robežas vērtībām. Kopā tika analizēti 32 paraugi, ko autore savākusi lauka darbu gaitā. Iegūtie rezultāti liecina, ka izpētes teritorijā vairāk ir izplatītas vidēji rupjas un rupjas smilšu gruntis. Māla grunšu analīzes dati parāda, ka izplatītāka ir mālsmilts. Secināts, ka pastāv daļēja sakarība starp grunts dabisko blīvumu un mitrumu, kā arī starp mitrumu un plastiskumu.Atslēgas vārdi: inženierģeoloģija, cieto daļiņu blīvums, mālu plastiskums un konsistence",0
909,"Nokrišņu ūdens ķīmiskā sastāva izmaiņas eolās smilts kāpu masīvā, Ropažu novadā","Tā kā gruntsūdens barojas galvenokārt no nokrišņiem ir svarīgi zināt kādu ietekmi uz gruntsūdeni atstāj nokrišņu ķīmiskais sastāvs. Pētījums tika veikts 2011. gada vasarā kāpu masīvā Tumšupes ciema apkārtnē, izveidojot 8 urbumus un iegūstot gruntsūdens paraugus no diviem dažādiem dziļumiem. Bakalaura darbā ir pētītas un analizētas nokrišņu ūdens ķīmiskā sastāva izmaiņas, tam infiltrējoties kāpu masīvā. Kā liecina iegūtie rezultāti, nokrišņu ūdenim infiltrējoties eolas smilts kāpu masīvā, pieaug K+, Ca2+, Mg2+, HCO3-, SO42- jonu koncentrācija, nedaudz Na2+ jonu koncentrācijas un konservatīvo Cl- jonu koncentrācijas pieaugums liecina, ka aptuveni 60% nokrišņu ūdens iztvaiko.Atslēgas vārdi: gruntsūdens ievākšanas metodes, gruntsūdens ķīmiskais sastāvs, infiltrācija, nokrišņu ķīmiskais sastāvs.",0
910,Engures ezera aizauguma novērtējums izmantojot tālizpētes un ĢIS metodes,"Viena no Engures ezera, pasaules nozīmes mitrāja, galvenajām problēmām ir aizaugšana ar virsūdens augiem. Darbā pētītas aizauguma izmaiņas laika no 1956. līdz 2007. g., izmantojot tālizpētes materiālu vizuālo interpretāciju. Landsat satelīta uzņēmumu analīzes metode tika aprobēta un pielietota virsūdens augu sezonālo variāciju noteikšanā.No 1956. līdz 1972. g. ir bijis straujākais virsūdens augu pieaugums ūdens līmeņa pazemināšanas. To būtiski veicināja cilvēka saimnieciskās darbības sašaurināšanās ezera teritorijā. Virsūdens augi ierobežoti izplatījušies akvatorijās, kas dziļākas par 0,5 m. Apskatot vien ezera morfometriju, varētu sagaidīt, ka virsūdens augi būtu plašāk izplatīti.Virsūdens augu platība sezonāli pieaug par 180 līdz 200 ha. Atslēgas vārdi: vēsturiskās aerofotogrāfijas, vizuālā interpretācija, sekli ezeri, Landsat, NDVI.",0
911,"Apdzīvoto vietu attīstība Pierīgā, situācija un iespējamie risinājumi Mārupes novadā","Bakalaura darba tēma ir „Apdzīvoto vietu attīstība Pierīgā, situācija un iespējamie risinājumi Mārupes novadā”. Darba teorētiskajā daļā ir aprakstīts piepilsētas apdzīvojums pasaulē, Latvijā, Pierīgā un raksturota Mārupes novada apdzīvojuma attīstība. Praktiskās daļas mērķis ir veidot priekšlikumus Mārupes novada turpmākajai attīstībai. Mārupes novads ir viens no dinamiski augošiem novadiem valstī līdz ar straujo attīstību tas nes līdzi arī izteiktākas problēmas, kas saistītas ar arvien spēcīgāku saikni ar Rīgu un dziļāku integrēšanos tajā, kā arī ar nestrukturētu apbūves izplešanos ārpus ciema robežām.Atslēgas vārdi: apdzīvojums, apdzīvotu vietu attīstība, dzīvesveids, funkcijas, Mārupes novads, Pierīgas urbanizētais areāls, robežas.",0
912,Cieceres ielejas morfoloģija un attīstība leduslaikmeta beigu posmā,"Bakalaura darbā veikts pētījums par Cieceres upes morfoloģiju un attīstību ledus laikmeta beigu posmā. Darba teorētiskajā daļā tika apskatīti vispārīgi upju ieleju veidošanās nosacījumi, apkopota informācija par Cieceres upes ģeoloģisko un morfoloģisko uzbūvi, kā arī veikts vispārīgs upes ģeogrāfiskais raksturojums. Darbs balstīts uz autora lauka pētījumos iegūto informāciju un topogrāfisko M 1:10 000 materiālu analīzi, kā arī autora izstrādāto digitālo trīsdimensiju zemes virsmas modeļu datiem, kuru rezultāti apkopoti un apstrādāti ArcGis vidē. Pētījuma rezultātā iegūta informācija par Cieceres upes attīstību un morfoloģiju ledus laikmeta beigu posmā. Rezultāti ļauj izdarīt secinājumus par to, ka Cieceres upes ieleja ir veidojusies Linkuvas oscilācijas fāzes laikā un tās attīstība ir cieši saistīta ar Ventas baseina attīstību deglaciācijas gaitā. Atslēgas vārdi: terases, upes šķērsprofili, garenprofils, deglaciācija, Ventas baseins",0
913,Hlorīdu intrūzijas attīstības tendences augšdevona Famenas ūdens horizontu kompleksā Liepājas apkārtnē,"Pētījumā par jūras ūdens intrūzijas attīstību Liepājā un apkārtnē akcents tiek likts uz ģeoloģiska un hidroģeoloģiska rakstura datu ieguvi un apstrādi.Lai sasniegtu nosprausto mērķi tika izpētīts, kā ūdens ieguve ietekmē depresijas piltuves attīstību un jūras ūdens intrūziju D3 fm pazemes ūdeņu horizontu kompleksā Liepājā un apkārtnē.Pētījuma gaitā iegūti sekojoši rezultāti:Jauni dati par ūdens ieguves apstākļiem Liepājā un tās apkārtnē;Informācija par statisko līmeņu izmaiņām D3 fm pazemes ūdeņu horizontu kompleksā un depresijas piltuves aizpildīšanos;Informācija par hlorīdu koncentrāciju izmaiņām urbumos, kuri ierīkoti dažādos dziļumos D3 fm pazemes horizontos;Atslēgvārdi: ūdens ieguve, depresijas piltuve, jūras ūdens intrūzija, hlorīdi, Liepāja.",0
914,Ventas baseina upju  noteces režīma sezonālās un ilgtermiņa izmaiņas,"Bakalaura darbā tiek pētītas Ventas baseina upes: Ventas un tās pieteku Cieceres, Ezeres, Padures, Veldzes un Abavas, tai skaitā arī Abavas pieteku Imulu, lai analizētu noteces režīmu, sezonālās un ilgtermiņa izmaiņas, kā arī aprakstītu baseina strukturālās atšķirības noteces režīmā. Darbā apkopota literatūra  par Latvijas upju raksturojumu, to hidroloģisko režīmu un to mainības ietekmējošiem dabiskajiem un antrapogēnajiem faktoriem. Izveidots Ventas baseina pētāmo upju fizioģeogrāfiskais apraksts. Pētījuma ietvaros ir apkopoti ikdienas caurplūduma dati  Ventas-Kuldīga hidroloģisko novērojumu stacijai no 1898. gada līdz 2008. gadam, Abava-Renda, Ezere-Skaras, Padure-Ķimele un Veldze-Stradi hidroloģisko novērojumu stacijām no 1951. gada līdz 2008. gadam, bet Ciecere-Pakuļu HES un Imula-Pilskani no 1951. gada līdz 1994. gadam. Veikts pētāmo Ventas baseina upju gada noteces sadalījuma izmaiņu un hidroloģiskā režīma izmaiņu analīze. Darba nobeigumā ir apkopoti secinājumi, kas balstīti uz darbā iegūtajiem rezultātiem un teorētisko apskatu. Darba apjoms bez pielikumiem ir 47 lappuses, ar pielikumiem - 61 lappuses. Tas ietver 8 tabulas 13 attēlus. Atslēgas vārdi: Ventas baseins, notece, hidroloģiskais režīms, sezonālās izmaiņas, ilgtermiņa izmaiņas.",0
915,Pierobežas teritorijas un to attīstības iespējas: Alūksnes novada piemērs,"Maģistra darbs veltīts pierobežas reģionu attīstības iespēju analizēšanai. Pierobežas reģioni atšķiras no pārējiem reģioniem un galvenokārt atšķirības ir nelabvēlīgas. Autors kā pētāmo teritoriju ir izvēlējies Alūksnes novadu, kas tiek skatīts arī reģionālā kontekstā. Maģistra darba mērķis ir izvērtējot Alūksnes novada attīstības iespējas – telpas, saimniecības un cilvēku resursu - izstrādāt priekšlikumus teritoriju attīstības pārvaldībai.Pirmajā nodaļā tiek aplūkotas pierobežu un pārrobežu telpas un pieejas to izpētē. Otrā nodaļa veltīta izmantoto materiālu un metožu aprakstam. Trešajā nodaļā ir dots Alūksnes novada telpas raksturojums. Ceturtajā nodaļā sniegta Alūksnes novada attīstības iespēju analīze.Atslēgas vārdi: pierobeža, attīstības iespējas, Alūksnes novads, sasniedzamība",0
916,"Vidi saudzējošo tehnoloģiju ieviešanas, izmantošanas un attīstības perspektīvas Latvijā","Vides kvalitātei labākā pieejamā tehnoloģija iezīmējas kā jauns termins vides zinātnē. Darba galvenais uzdevums ir noteikt vides kvalitātei labākās pieejamās tehnoloģijas enerģijas ražošanas sektorā. Lai izpildītu uzdevumu, uzmanība pievērsta negatīvi ietekmētajiem vides elementiem enerģētikas sektora darbības rezultātā – gaisam, ūdenim, zemei, identificējot raksturīgākās ietekmes uz katru no vides elementiem. Tāpat ir nepieciešams izstrādāt kritērijus tehnoloģiju noteikšanai un izveidot jaunus indikatorus tehnoloģiju aspektā. Uzdevuma sasniegšanu atvieglo arī jautājuma par vides kvalitāti aplūkošana un vides kvalitātes definēšana darba kontekstā.Darba mērķis ir izstrādāt visaptverošus instrumentus (jauni indikatori tehnoloģiju aspektā, tehnoloģiju vērtēšanas kritēriji, faktoru analīze) vides kvalitātei labāko pieejamo tehnoloģiju vērtēšanā un analīzē.Tehnoloģiju, īstenotās vides politikas to aspektā apskats, analīze ir vērtējams kā plaša materiāla pieejamības jautājums, ļaujot vispusīgi izprast esošo situāciju. Termins vides kvalitātei labākās pieejamās tehnoloģijas jāsaprot šaurākā nozīmē, tātad attiecināms uz ražošanas tehnoloģiju, bet neapšaubāmi tās ir uzskatāmas par ieguldījumu vides kvalitātes uzlabošanā un vides ekonomikas elementu. Vides kvalitātei labāko pieejamo tehnoloģiju ieviešanai, izmantošanai un attīstībai ir nepieciešams liels investīciju ieguldījums.Pētījuma galvenās metodes balstītas uz datu ievākšanu un apstrādi, kvantitatīvo un kvalitatīvo novērtējumu, piemērojot tos šī darba specifikai, daudzfaktoru analīzi, SVID analīzi un darba ietvaros ieviesto terminu interpretāciju un pielietošanu.Par darba galvenajiem rezultātiem uzskatāmi noteikto vides kvalitātei labāko pieejamo tehnoloģiju saraksts, izveidotie kritēriji tehnoloģiju noteikšanai un kritēriji izmatoto tehnoloģiju salīdzinājumam ar ietekmētajiem vides pamatelementiem, kā arī Latvijas lielo un mazo katlu māju piesārņojošās darbības analīze, pieeja iekārtu iedalījumam pēc to darbības jaudas un izmantojamā kurināmā veida. Par galveno secinājumu uzskatāms fakts, ka noteikto vides kvalitātei labāko pieejamo tehnoloģiju skaits ir salīdzinoši mazs, bet virkne citas analizējamās tehnoloģijas arī ir uzskatāmas par tehnoloģijām, kuru izmantošana spēj nodrošināt pietiekoši labu vides kvalitātes līmeni.   Atslēgas vārdi: Vidi saudzējoša tehnoloģija, perspektīvās tehnoloģijas, alternatīvo energoresursu tehnoloģijas, tradicionālo energoresursu tehnoloģijas.",0
917,Biogēno elementu upju slodžu izvērtējums no 1994.-2010 gadam Latvijā,"Katru gadu Latvijas upēs veidojas mainīgs biogēno elementu daudzums, tāpēc pētījuma mērķis bija izvērtēt Nkop un Pkop upju slodžu izmaiņu tendences un to ietekmējošos faktorus Veikts upju slodžu izvērtējums izmantojot Nkop un Pkop koncentrācijas Salacas, Daugavas, Gaujas, Ventas, Irbes, Sakas un Bārtas upju baseiniem. Korelācijas un ilggadīgi vidējo koncentrāciju metodes ir iespējams izmantot upju slodžu aprēķināšanai, lai aizvietotu datus un veiktu upju slodžu datu rindas pagarināšanu. Lielākās Latvijas upes – Daugava, Venta, Lielupe, Gauja un Salaca sastāda lielāko daļu no kopējām Nkop un Pkop upju slodzēm uz grīvu, kas nokļūst Baltijas jūrā, ko nosaka zemes lietojuma veids, upju sateces baseina laukums un pārrobežu piesārņojums. Pētāmajā laika periodā kopējā slāpekļa upju slodzes kopumā samazinās izņemot Salacu un Daugavu, bet kopējā fosfora upju slodzēm vērojams pieaugums. Atslēgas vārdi: kopējais slāpeklis, kopējais fosfors, upju slodzes, Baltijas jūra.",0
918,Ekotūrisma attīstības un vides aizsardzības mērķu saskaņošana teorijā un praksē: Dabas parka „Pape”piemērs,"Bakalaura darbs „Ekotūrisma attīstības un vides aizsardzības mērķu saskaņošana teorijā un praksē: dabas parka „Pape” piemērs” izstrādāts ar mērķi apzināt ekotūrisma attīstības un vides aizsardzības mērķu saskaņotību dabas parka „Pape” piemērā. Pētījuma būtība ir novērtēt, kā izveidotā teritorija atbilst ekotūrisma attīstības principiem un vides aizsardzības mērķu īstenošanai praksē, un kā tā spēj apmierināt iesaistīto ieinteresēto pušu vajadzības. Galvenie rezultāti norāda uz vides aizsardzības problemātiku un trūkumiem, kas kavē ekotūrismu attīstību konkrētajā piemērā - neskaidra izpratne par ekotūrismu, nesakārtota likumdošana un finansējuma trūkums, kā arī cilvēku attieksme pret dabas un kultūras vērtībām.Atslēgas vārdi: ekotūrisms, sadarbība, aizsardzība, dabas vērtības, vietējie iedzīvotāji, aptaujas.",0
919,Latvijas topogrāfisko karšu mērogā 1:10 000 zemes virsas attēlošanas precizitātes problēmas,"Agnese Kursiša, (2006). Latvijas topogrāfisko karšu mērogā 1:10 000 zemes virsas attēlošanas precizitātes problēmas. Latvijas Universitāte, Rīga, 77 lpp. Maģistra darbs dabaszinātņu maģistra grāda iegūšanai ģeogrāfijā.Kopš Latvijas neatkarības atjaunošanas ir nemitīgi pieaugošs pieprasījums pēc digitālas un tradicionālas ģeogrāfiskās informācijas mērogā 1:10 000, tāpēc deviņdesmito gadu beigās Valsts zemes dienestā tika uzsākts intensīvs darbs pie topogrāfisko karšu mērogā 1:10 000 ražošanas. Pašreiz topogrāfiskās kartes tiek izgatavotas, situāciju zīmējot no ortofotokartes, bet reljefa slāņa attēlošanai par pamatu izmanto padomju laika topogrāfiskās kartes mērogā 1:10 000, jo reljefa informāciju nav iespējams iegūt, dešifrējot ortofotokartes.Maģistra darba mērķis bija apzināt topogrāfisko karšu mērogā 1:10 000 reljefa precizitātes problēmas, veltot uzmanību metodēm, kas ļautu noteikt reljefa atšķirības dažādās topogrāfiskajās kartes, kā arī sniegt priekšlikumus problēmas risināšanai.Darbā ir sniegts īss ieskats Latvijas topogrāfisko karšu izgatavošanas vēsturē, aplūkotas topogrāfisko karšu reljefa informācijas ieguves metodes un ar tām saistītās problēmas. Darbā veikta dažādos laikos un mērogos izgatavoto topogrāfisko karšu reljefa attēlojuma metožu un procesa izpēte un analīze, balstoties uz konkrētu teritoriju.Darba kopējais apjoms ir 77 lappuses, tajā skaitā 51 attēls, 9 tabulas, 8 pielikumi. Bibliogrāfijas saraksts satur 14 publicētās literatūras, 7 nepublicētos un 4 interneta izziņas avotus.Atslēgas vārdi: topogrāfiskā karte, reljefa attēlošanas metode, horizontāle,topogrāfiskās kartes precizitāte, reljefa virsas modelis.",0
920,Pilsētas reģenerācijas iespējas Latvijā,"Maģistra darbā – Pilsētas reģenerācijas iespējas Latvijā – izvirzīts jauns instruments pilsētu attīstības veicināšanai, kura pielietošana nodrošinātu vides, sociālās jomas, ekonomikas un kultūras nozaru nozīmību konkrētas pilsētas teritorijas dzīves vides kvalitātes un konkurētspējas uzlabošanā.  Balstoties uz Lielbritānijas pieredzi, izvirzīti priekšnosacījumi un mehānismi Latvijas reģenerācijas politikas īstenošanai, pierādot nepieciešamību meklēt jaunas pieejas Latvijas pilsētu problēmu risināšanai. Pilsētas reģenerācijas mehānismu praktiskā ieviešana apskatīta Rīgā, Bolderājas apkaimē, kuras problēmu risināšanai būtu nepieciešams pielietot īpašu attīstības iniciatīvu. Pētot Bolderājas apkaimes specifiku un konkrētas teritorijas Mančestrā reģenerācijas projektu, izstrādāti priekšlikumi Bolderājas apkaimes reģenerācijas pilotprojekta uzsākšanai. Pētījuma rezultāti pierāda, ka pilsētu reģenerācijas būtu efektīvs instruments Latvijas pilsētu integrētas attīstības veicināšanai, kuru iespējams realizēt jau šobrīd, neieguldot lielus finanšu un cilvēku resursus. Atslēgas vārdi: pilsētu reģenerācija, pārvaldības mehānismi, jaunas sadarbības formas.",0
921,Ainavu analīze un plānošana Dunikas pagastā,"Maģistra darbā ir veikta ainavu vērtēšana un plānošana Dunikas pagastā ar mērķi  ainavu analīzes gaitā iegūtos rezultātus izmantot Dunikas pagasta teritorijas plānojuma izstrādē. Darba izstrādes gaitā Dunikas pagasta ainavas vērtētas no ekoloģiskā, vizuālā un kultūrvēsturiskā skatījuma, nosakot iespējamo rīcību ainavu saglabāšanā, aizsardzībā un vērtības paaugstināšanā.  Ainavu vērtēšanas rezultāti ļauj secināt, ka Dunikas pagasta ainavu vērtību nosaka vizuāli augstvērtīgie tālie un vidēji tālie skati Rucavas – Dunikas – Bārtas autoceļa ainavu telpā, Bārtas upes ieleja, teritorijas ar augstu bioloģisko daudzveidību, kā arī vēsturiskā apdzīvojuma struktūra, kur dominē latviskās viensētas. Atslēgvārdi: ainavu plānošana, ainavu struktūra, teritorijas plānošana, ainavu ekoloģija, ainavas vizuālais novērtējums, kultūrvēsturiskais mantojums, apdzīvojuma struktūra.",0
922,Pilsētu attīstība metropoļu ietekmes zonā: Ikšķiles piemērs,"Bakalaura darbs „Pilsētu attīstība metropoļu ietekmes zonā: Ikšķiles piemērs” tiek pētīts Pierīgas reģionā esošās Ikšķiles pilsētas iedzīvotāju mobilitātes un no tās izrietošo procesu radītās ietekmes uz pilsētas attīstību. Pētāmais temats ir aktuāls, jo līdz šim ir veikti vairāki pētījumi par Rīgas aglomerāciju un tajā ietilpstošajām pilsētām. Darbs ir balstīts uz statistisko datu apkopojumu, iedzīvotāju aptaujas anketu (200 gab.), pieejamo zinātnisko literatūras avotu, Ikšķiles pilsētas attīstības plāna, kā arī citu materiālu analīzi. Pētījums sastāv no 4 pamata nodaļām, kuras sīkāk ir sadalītas pa apakšnodaļām.Pētnieciskais darbs radīts ar mērķi izpētīt metropoles ietekmes kritērijus un analizēt to izpausmes pilsētu attīstībā, izmantojot Ikšķiles piemēru. Veicot pētījumu, tika pierādīts, ka lielāko devumu Ikšķiles pilsētas attīstībai",0
923,"Putnu gaļas ražošanas uzņēmuma SIA ""Lielzeltiņi"" notekūdeņu ietekme uz Mēmeles ūdens kvalitāti","Bakalaura darba nosaukums ir „Putnu gaļas ražošanas uzņēmuma SIA „Lielzeltiņi” notekūdeņu ietekme uz Mēmeles ūdens kvalitāti”.Darba mērķis ir izpētīt notekūdeņu apsaimniekošanu putnu gaļas ražošanas uzņēmumā SIA „Lielzeltiņi” un apzināt to radīto ietekmi uz Mēmeles upes ūdens kvalitāti. Teorētiskajā daļā tiek aprakstīti notekūdeņu veidi, notekūdeņu attīrīšanas metodeskopumā, kā arī konkrēti putnu gaļas ražošanas uzņēmumā SIA „Lielzeltiņi”. Izmantojot dažādus literatūras avotus un juridiskos dokumentus, kas regulē notekūdeņu apsaimniekošanu Latvijas Republikā, tiek aprakstīti upju ūdens kvalitāti raksturojošie parametri, kā arī notekūdeņu ietekme uz upju ūdens kvalitātes rādītājiem. Analītiskajā daļā tiek analizēti Valsts statistiskā pārskata „Nr.2 – Ūdens” dati par ražošanas uzņēmuma SIA „Lielzeltiņi” notekūdeņiem laika periodā no 2001. gada līdz 2010. gadam un apzināta to radītā ietekme uz Mēmeles upes ūdens kvalitāti. Dati tiek salīdzināti ar normatīvajos aktos noteiktajām prasībām prioritārajiem zivju ūdeņiem. Darbā tiek analizēti arī autores iegūtie laboratorijas analīžu rezultāti par piesārņojošo vielu koncentrācijām Mēmeles upes ūdeņos konkrētajos datumos, kad tika veikti lauka darbi. Kā arī tiek aprakstīta informācija, kas iegūta ražošanas uzņēmuma SIA „Lielzeltiņi” apmeklējuma laikā. Atslēgas vārdi: notekūdeņi, notekūdeņu attīrīšana, SIA „Lielzeltiņi”, piesārņojums, Mēmeles upe.",0
924,"Vēlā silūra mugurkaulnieku mikroatliekas Ohesāres atsegumā, Sāmsala","Bistrova J. 2011. Vēlā silūra mugurkaulnieku mikroatliekas Ohesāres atsegumā, Sāmsala. Bakalaura darbs. Latvijas Universitāte, Rīga. 37 lpp.Bakalaura darbā apkopota informācija par silūra slāņkopu un mugurkaulnieku daudzveidību, kā arī pētījuma dati par mikrofosīlijām, to izplatību Ohesāres svītas atsegumā un taksonomiskās piederības noskaidrošanu. Bakalaura darba mērķis ir noskaidrot vēlā silūra iežos atrasto mugurkaulnieku mikrofosīliju izplatību un daudzveidību atkarībā no iežu sastāva. Pētījums ir balstīts uz lauka darbos ievāktajām fosīlijām Igaunijā, Sāmsalā. Tika veikta noteikto mugurkaulnieku mikrofosīliju aprakstīšana, to fotodokumentēšana, kā arī sastādīts Ohesāres atseguma ģeoloģiskais griezums. Konstatēts ļoti daudzveidīgs un atliekām bagāts zivju un bezžokļeņu komplekss, kura sastāvā ir piecu klašu un 15 sugu pārstāvji. Pētījuma rezultāti apstiprina faktu, ka mugurkaulnieku mikroatlieku ir mazāk iežos ar lielāku māla daļiņu īpatsvaru. Atslēgas vārdi: akantodes, mikrofosīlijas, telodonti, kaulzivis, paleozoja fauna.",0
925,Vides ietekme uz mikro- un makroelementu saturu Latvijā audzētu vistu olās,"Mikro- un makroelementu saturs pārtikas produktos atkarīgs no dažādiem faktoriem – izcelsmes, ieguves, apstrādes, uzglabāšanas. Bakalaura darbā pētīts elementu kvantitatīvais sastāvs vistu olās Latvijā. Ievākti 39 olu paraugi ar dažādu izcelsmi (no piemājas saimniecībām, bioloģiskajām saimniecībām un putnu fermām), kas analizēti ar pilnīgas atstarošanas rentgenfluorescences spektrometriju un atomabsorbcijas spektrometriju, nosakot 6 makroelementu (S, P, Mg, Na, Ca, K) un 11 mikroelementu (Zn, Fe, Cu, Ba, Se, Mn, Sr, Rb, Ni, Pb, V) koncentrācijas. Reģionāli vērtējot tika konstatēts, ka makroelementiem bagātāki ir olu paraugi no Zemgales. Potenciāli toksisko elementu klātbūtne vairāk vērojama piemājas un bioloģisko saimniecību, kā arī vasaras un pavasara sezonā ievāktos vistu olu paraugos, kas saistīts ar vides ietekmēm un putnu barību.",0
926,Lielā Pemmas purva attīstība,"Bakalaura darbā „Lielā - Pemmas purva attīstība” izklāstīta pētījuma gaita literatūras studijās, lauka darbos, laboratorijas pētījumos un kartogrāfiskajos darbos par Lielā - Pemmas purva masīva veidošanās un attīstības raksturojumu, ietverot dabas vērtības, ainaviskos, fizioģeogrāfiskos, kā arī purva attīstības aspektus, kas arī ir bakalaura darba mērķis. Bakalaura darbs sastāv no 5 nodaļām. Literatūras apskatā uzmanība veltīta purvu pētījumiem, vēsturei, kā arī pētāmās teritorijas - Lielā - Pemmas purva raksturojumam (vēsturiskajam un fizioģeogrāfiskajam). Nodaļā “Pētījuma materiāli un metodes” aprakstīta lauka darbos, laboratorijas pētījumos un kartogrāfiskajos darbos izmantotās metodes. Nodaļā, kas veltīta rezultātu apkopojumam un interpretācijai sniegts autora redzējums par Lielā - Pemmas purva nogulumu raksturojumu, purva veidošanos un attīstību. Piektā nodaļa ir autora izvērtējums par purva ainavām, pašreizējo apsaimniekošanu un priekšlikumi tā pārvaldībai nākotnē. Secinājumu daļā novērtēts, ka darba mērķis ir sasniegts un atsegti galvenie darba rezultāti un secinājumi. Darbā iekļautas 49. lapas, 28 attēli, 3.tabulas, 5 pielikumi un 54. literatūras avoti. Atslēgvārdi: Lielais - Pemmas purvs, purvu veidošanās un attīstība, kūdra, ģeoloģiskais griezums.",0
927,Ekoloģiskā tīklojuma risinājumi Garkalnes novadam,"Eiropā arvien vairāk pieaug bioloģiskās daudzveidības samazināšanās problēma, kas saistīta ar biotopu fragmentāciju. Šādā situācijā ekoloģiskā tīklojuma ieviešana ir efektīva dabas aizsardzības stratēģija. Līdz ar to bakalaura darbam tika izvirzīts mērķis izstrādāt priekšlikumu lokāla līmeņa ekoloģiskajam tīklojumam Rīgas aglomerācijā – Garkalnes novadam. Pētījums iekļauj Garkalnes novada teritorijas vispārīgu raksturojumu, kritēriju izstrādi ekoloģiskā tīklojuma veidošanai, kas pamatojas uz izpētītu ārvalstu pieredzi šajā jomā, novada dabas vērtību apzināšanu, ekoloģiskā tīklojuma elementu izdalīšanu un aprakstus. Rezultātā tika izstrādāts ekoloģiskais tīklojums, kas iekļauj Garkalnes novada dabiskās ainaviskās un bioloģiskās vērtības, kā arī sastādīta ekoloģiskā tīklojuma karte.",0
928,Grunts piesārņojuma ar naftas produktiem izpētes iespējas izmantojot lāzer-inducētas fluorescences (LIF) metodi,"„Grunts piesārņojuma ar naftas produktiem izpētes iespējas, izmantojot lāzer-inducētas fluorescences (LIF) metodi”. A. Markovs. Darba vadītājs asoc. Profesors, Dr.hab.chem. Magnuss Vircavs.Darba mērķis ir izpētīt Latvijai jaunu grunts izpētes metodi, izdarīt secinājumus par to priekšrocībām un trūkumiem un pielietošanas piemērotību. Darbā tika analizēta LIF metodes pielietošanas joma, veikti eksperimenti laboratorijas apstākļos un izmēģinājumi reālos apstākļos, apkopoti iegūtie rezultāti un izdarīti secinājumi par pielietotu metodi.Darba rezultātā tika iegūts priekšstats par metodes potenciālu. Darba gaitā tika atklātas metodes stipras puses.Darbs dabaszinātņu maģistra vides zinātnēs akadēmiskā grāda iegūšanai: 57 lappuses, 23 attēli, 9 tabulas, 28 izmantotās literatūras un citi informācijas avoti, 3 pielikumi.Atslēgvārdi: ģeoekoloģiskā izpēte, zondēšana, spektroskopija, grunts piesārņojums, naftas produkti.",0
929,Mākoņainības un saules spīdēšanas ilguma reģionālās atšķirības Latvijā,"Bakalaura darbā ”Mākoņainības un saules spīdēšanas ilguma reģionālās atšķirības Latvijā” tiek pētītas saules spīdēšanas ilguma un mākoņainības ilglaicīgās izmaiņas gan reģionālā, gan sezonālā griezumā, laika periodā no 1960.-2005. gadam.Pirmajā nodaļā tiek veikts literatūras apkopojums, izmantojot dažādas literatūras avotus, galvenokārt zinātniskās publikācijas. Tas ļāva iepazīties ar citu autoru veiktajiem pētījumiem un analīzi par saules spīdēšanas ilguma un mākoņainības izmaiņu tendencēm Baltijas jūras reģionā, DR- Eiropā un citos pasaules reģionos.Otrajā nodaļā ietverta informācija par darbā izmantotajiem materiāliem un pielietotajām metodēm, kas būtiskas darba mērķa sasniegšanai. Trešā nodaļā tiek analizēti iegūtie rezultāti. Uzmanība tiek pievērsta saules spīdēšanas ilguma un mākoņainības ilglaicīgo izmaiņu analīzei gan reģionālā, gan sezonālā griezumā Latvijā. Atslēgas vārdi: saules spīdēšanas ilgums, mākoņainība, ilgtermiņa izmaiņas, tendence.",0
930,Vijas upes hidroķīmiskais sastāvs un hidroloģiskais režīms,"Solvitas Kalniņas bakalaura darbs „Vijas upes hidroķīmiskais sastāvs un hidroloģiskais režīms”.Darbā tika apkopoti hidroloģisko novērojumu stacijas Vija- Spiksti caurplūdumu dati, kuri tika izmantoti, lai analizētu Vijas upes hidroloģiskā režīma ilgtermiņa un sezonālās izmaiņas. Darba mērķa sasniegšanai tika izmantoti dati, no kuriem tika noteikta klimatisko apstākļu ietekme uz upi, kā arī tika noteiktas būtiskas izmaiņas pēdējo 43 gadu laikā. Darbā tika analizēta Vijas upes ūdens kvalitāte, kurā tika izmantota lauku metode: ievācot ūdens paraugus. Papildus autors analizēja datus no virszemes ūdens kvalitātes novērojuma stacijām.Darba mērķis bija analizēt un izpētīt Vijas upes hidroloģiskā režīma ilgtermiņa un sezonālās izmaiņas, kā arī noteikt un analizēt ūdens ķīmisko sastāvu un kvalitāti.Lai izprastu upju hidroloģisko režīmu tendences, dati tika sadalīti divos pētījuma laika periodos, kur procentuāli nosaka sezonālās izmaiņas pa pētījuma periodiem. Darbā tika analizēti viena gada sezonālie upes ūdens paraugi, kuros noteica ķīmisko un biogēno elementu sastāvu ūdenī. Lai izprastu un noteiktu ietekmējošos faktorus, tika arī izpētītas LVĢMC ( Latvijas Vides, Ģeoloģijas un Meteoroloģijas Centrs) iegūtie dati un kartes. Pētījuma rezultāti parāda, ka upei ir būtiskas izmaiņas noteces sezonalitātē, kā arī būtiski palielinās ūdens caurplūdumi 30 dienu ziemas mazūdens periodos. Vijas upes ūdens kvalitāte parāda, ka upei ir neliela antropogēnā ietekme, kā arī upei ir laba pašattīrīšanās spējas.Atslēgvārdi: Vija, ūdens ķīmiskais sastāvs, hidroloģiskais režīms, notece.",0
931,Teritoriālās kopienas veidošanās faktori Ķemeros,"Darba pētāmais objekts ir iedzīvotāju kopienas Jūrmalas pilsētas apkaimē Ķemeros. Pētījumā tiek pētīti Ķemeru teritoriālās kopienas veidošanās faktori un savstarpējās attiecības telpā starp iedzīvotājiem, kā arī Ķemeru teritoriālās kopienas attīstības perspektīvas, tās traucējošos faktorus. Pētījums sastāv no četrām nodaļām un četrpadsmit apakšnodaļām, kurās tika raksturota izpētītā Ķemeru telpas struktūra, izpētītās iedzīvotāju sociālās saiknes un kustība, informācijas aprite starp iedzīvotājiem. Pētījumā tika noteiktas barjeras starp kopienas grupām, kuras veidojas teritorijā. Pētījums tiek veikts ar iedzīvotāju intervēšanas metodi, datu apstrādes metodi un ĢIS metodēm informācijas vizualizācijai.Bakalaura darba mērķis ir izvērtēt kopienu veidojošos faktorus, un raksturot Ķemeru teritoriālās kopienas veidošanās iezīmes.Atslēgvārdi – Teritoriālā kopiena, sociālā telpa, social saiknes, kopienas attīstības faktori.",0
932,Krasta aizsardzība Rīgas līča dienvidrietumu piekrastē,"Pēdējo gadu laikā arvien aktuālāka kļūst problēma par piekrastes apdraudētību (krastu noskalošanos, piekrastes biotopu negatīvajām izmaiņām u.c.).Bakalaura darba tēmas izvēli ietekmēja arī tas, ka lielu daļu vasaru autors ir pavadījis Kurzemes jūrmalā, kas radīja papildus ieinteresētību par šo Rīgas līča daļu.Bakalaura darbā ir sniegta un apkopota informācija par Rīgas līča dienvidrietumu piekrastes krasta joslas ģeoloģiskajiem procesiem, piekrastes apsaimniekošanu un aizsardzību, bioloģiskās daudzveidības raksturojumu posmā Engure – Jūrmalas pilsētas robeža. Darbs ietver jūras krastu tipu vispārīgu raksturojumu, kā arī tiek raksturots krasta posms Engure – Jūrmalas pilsētas robeža, ietverot esošās un iespējamās izmaiņu tendences. Otru darba daļu veido bioloģiskās daudzveidības raksturojums šajā krasta posmā. Darba apjoms ir 50 lappuses. Darbā iekļauti 24 attēli, kā arī 1 tabula. Darba uzrakstīšanai izmantoti 26 literatūras avoti.Atslēgvārdi: bioloģiskā daudzveidība, ģeoloģiskie procesi, kāpas, piekraste, Rīgas līcis.",0
933,Latvijas Famenas stāva fāciju analīze un secību stratigrāfija,"Vazdiķe R. 2011. Latvijas Famena stāva fāciju analīze un secību stratigrāfija. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte. 82 lpp.Maģistra darbā ir raksturota Famenas stāva Bandavas, Zemgales un Piemares baseina attīstība Latvijas teritorijā, ņemot vērā faciālās analīzes un secību robežvirsmu izdalīšanas iespējas, galveno uzmanību veltot Zemgales baseinam. Sniegts lauka darbu, granulometrisko datu un fāciju analīzes, secību stratigrāfijas metožu apraksts. Sastādīti astoņu urbumu griezumi, izdalīta 21 smilšaino, mālaino un karbonātisko nogulumu fācija, kas raksturo divas sedimentācijas baseina zonas (piekrastes seklūdens un malas zonu un seklūdens un atklātās jūras zonu), analizēta fāciju izplatība griezumā un veikts mēģinājums izveidot Fišera diagrammas, izstrādāti divi profili ar sešām izdalītām secībām un to robežām. Detalizēti pētīti, veicot nogulumu granulometrisko analīzi, Mūru svītas atsegumi Vilces un Šķēdes krastos, kā arī Tērvetes svītas atsegums Skujaines krastā. Granulometriskās analīzes, fāciju analīzes un secību stratigrāfijas dati ļāva precizēt nogulu uzkrāšanās apstākļus pētītajā Famenas laikmeta posmā, izmantojot secību stratigrāfijas metodi, kas ir pirmais šāda veida mēģinājums Famenas baseina apstākļu interpretācijā Baltijā.Atslēgvārdi: Augšējais devons, Mūru svīta, Tērvetes svīta, sedimentācijas cikliskums, ciklīti, granulometrija.",0
934,Sāļuma bilanci ietekmējošie faktori Rīgas līcī,"Rīgas līcim kā daļai no Baltijas jūras, kas ir otrs lielākais iesāļūdens baseins pasaulē, ir nozīmīga loma vietējās ūdens ekosistēmas veidošanā, tādēļ jebkādas pārmaiņas, kas skar Rīgas līci, var atstāt lielu ietekmi uz visu ekosistēmu kopumā.Pētījuma mērķis ir noskaidrot sāļuma bilanci ietekmējošo faktoru lomu un nozīmi, kā arī šo faktoru ietekmi uz Rīgas līča sāļuma sadalījuma īpatnībām.Svarīgākie faktori, kas ietekmē Rīgas līča sāļuma bilanci, ir ūdens apmaiņa starp Baltijas jūru un Rīgas līci, kā arī upju notece Rīgas līcī.Pētījuma ietvaros tika apkopoti un analizēti visi no 1991. gada pieejamie dati (no Latvijas Hidroekoloģijas institūta) par Rīgas līci raksturojošiem parametriem, kā arī esošās datu rindas tika papildinātas ar jauniem mērījumiem. Izmantojot Knudsena formulu, tika aprēķināti ūdens apmaiņas apjomi starp Rīgas līci un Baltijas jūru, ņemot vērā datus par sāļumu, Latvijas lielāko upju vidējiem mēneša caurplūdumiem, kā arī par ūdens līmeņa svārstībām starp Rīgas līci un Baltijas jūru. Rezultāti parāda, ka gada vidējā ūdens ieplūde Rīgas līcī no Baltijas jūras, laika posmā no 1991. – 2007. gadam, ir 112,2 km3, bet izplūde no līča ir 139 km3.Atslēgas vārdi: Rīgas līcis, sāļuma dinamika, ūdens apmaiņa, Knudsena formula, upju notece, sāls budžets.",0
935,Oksidēšanas metodes izmantošana ar naftas produktiem piesārņotu gruntsūdeņu attīrīšanā,"Maģistra darbā analizēta kālija permanganāta kā oksidanta izmantošanas lietderība un efektivitāte ar naftas produktiem piesārņotu gruntsūdeņu sanācijā. Darbā izskatīti gruntsūdens un piesārņojuma plūsmu ietekmējošie fizikālie faktori un to ietekme uz gruntsūdens sanāciju. Darba laikā aplūkotas dažādas gruntsūdens sanācijas metodes un izvēlēta oksidēšanas ar kālija permanganātu metode. Realizēts eksperimentāls pētījums piesātinot dažādus, Latvijai tipiskus nogulumus, ar naftas produktiem piesārņotu ūdeni, un pēc tam veicot to sanāciju ar izvēlēto oksidēšanas metodi. Analizēts izmantoto nogulumu granulometriskais sastāvs, porainība un organisko vielu saturs, un gruntsūdenī noteikta permanganāta oksidējamība un BTEX savienojumu saturs. Pētījuma gaitā noskaidrots, ka izvēlētā metode visefektīvāk iedarbojas nogulumos ar organisko vielu piejaukumu.",0
936,Pakalpojumu apdzīvojuma struktūras izmaiņas administratīvi teritoriālās reformas ietekmē Vecumnieku novadā,"Bakalaura darbā „Pakalpojumu un apdzīvojuma struktūras izmaiņas administratīvi teritoriālās reformas ietekmē Vecumnieku novadā ” tiek analizēts  un pētīts valsts, pašvaldības un komercpakalpojumu piedāvājums un pieejamība Vecumnieku novadā pēc administratīvi teritoriālās reformas 2009.gadā, kad Latvijas teritorijā tika izveidots jauns pašvaldību pārvaldes modelis, divu līmeņu pašvaldības aizstājot ar 118 viena līmeņa pašvaldībām. Tāpat darbā tiek analizētas iedzīvotāju skaita izmaiņas Vecumnieku novada laika posmā no 2000. līdz 2011.gadam. Darbā ir gūtas atziņas, ka novada iedzīvotāju skaitam samazinoties un pieaugot prasībām pēc kvalitatīvākiem pašvaldības pakalpojumiem, kā arī ierobežoto finansu iespēju dēļ, mazās lauku pašvaldības vairs nespēja nodrošināt pakalpojumus pietiekamā kvalitātē un kvantitātē, un apvienojoties novadam, pieaug lauku pašvaldību iespējas, gan piesaistot Eiropas fondu līdzekļus, gan apvienojot pašvaldību naudu, tas var paveikt daudz apjomīgākus projektus, nekā līdz tam. Darbam ir ievads un četras nodaļas: Administratīvi teritoriālās reformas un teritoriju attīstība, Pētījuma materiāli un metodes,  Novada telpiska struktūra un iedzīvotāju kustība un Administratīvi teritoriālās reformas ietekme uz novada attīstību. Pirmajā nodaļā tiek apskatīta teritoriālo reformu vēsture Latvijā, tās teorētiskais pamatojums, pasaules prakse un Vecumnieku novada teritorijas attīstība. Otrajā nodaļā tiek raksturoti izmantotie materiāli un metodes, kas izmantotas darba mērķa sasniegšanai. Trešajā tiek raksturota Vecumnieku novada iedzīvotāju skaita dinamika laika no 2000. līdz 2011.gadam, apdzīvojuma struktūra pa novada pagastiem un ciemiem un publisko un komercpakalpojumu pakalpojumu pieejamība, sabiedriskā transporta struktūra un pieejamība, skolu un bērnudārzu tīkls un pieejamība. Ceturtajā nodaļā tiek analizēta  pakalpojumu kvalitātes izmaiņas, pakalpojumu pieejamības izmaiņas, salīdzinājums ar citiem Bauskas rajona novadiem un secinājumi.Darba kopējais apjoms ir 56 lapaspuses, neskaitot pielikumus. Pielikumā aptaujas anketa un atbildes uz aptaujas 7.jautājumuAtslēgas vārdi: Vecumnieku novads, teritoriālā reforma, apdzīvojums.",0
937,Pavasara fenoloģisko parādību izmaiņas Latvijā (1971 .- 2009. gads),"Bakalaura darba tēma ir pavasara fenoloģisko fāzu tendences Latvijā. Bakalaura darbā aprakstītas un analizētas deviņas pavasara fenoloģiskās fāzes piecās dažādās Latvijas vietās, to izmaiņas laika periodā no 1971.gada līdz 2009.gadam.Darba teorētiskajā daļā tika aplūkota fenoloģijas vēsturiskā attīstība, kā arī fenoloģiskās tendences Latvijā un pasaulē, ieskicēti faktori, kas ietekmē fenoloģisko fāžu iestāšanās laiku. Praktiskajā daļā tika analizēti fenoloģiskie dati, kā arī tika veikti lauka pētījumi Rīgā, Smiltenē un Lodes muižā, lai varētu salīdzināt atšķirības reģionālā, kā arī lokālā mērogā četrām augu sugām.Bakalaura darba apjoms ir 58 lapas, tas satur 27 attēlus, 11 tabulas un 28 literatūras avotusAtslēgas vārdi: fenoloģiskās fāzes, fenoloģiskās tendences, reģionālās izmaiņas, digitālie attēli",0
938,Priežu meža kolembolu ilgtermiņa dinamika uz klimata pasiltināšanās fona,"Šajā darbā ir aplūkota ekoloģiski nozīmīgas augsnes sīkposmkāju grupas – kolembolu dinamika priežu lāna augsnē laika periodā no 1992.-2000. gadam uz klimata pasiltināšanās fona. Pētījumi veikti Latvijas nacionālā ilgtermiņa ekoloģisko pētījumu tīkla parauglaukumos pie Mazsalacas, Ziemeļvidzemes biosfēras rezervātā. Pētīta kolembolu blīvuma, sugu dominances struktūras un sugu daudzveidības izmaiņas uz temperatūras un nokrišņu svārstību fona. Tie ir ilgtermiņa ekoloģiskie pētījumi, kas veikti Nacionāla ilgtermiņa ekoloģisko pētījumu tīkla programmas ietvaros un tiek veikti jau kopš 1992. gada.Atslēgvārdi: Kolembola, priežu lāns, klimata pasiltināšanās",0
939,Devona Amatas svītas nogulumi Siguldas-Nurmižu apkārtnē,"Darbā ir raksturoti Amatas svītas nogulumi, kā arī interpretēti to veidošanās apstākļi. Darba gaitā tika veikti lauka darbi Siguldas–Nurmižu apkaimē, kur tika dokumentēti trīs atsegumi. Katram atsegumam sastādīts ģeoloģiskais griezums, mērīti paleostraumju virzieni un noņemti 25 paraugi granulometriskās analīzes veikšanai. Analīze veikta Latvijas Universitātes Ģeogrāfijas un Zemes zinātņu fakultātes Iežu pētījumu laboratorijā. Griezumi katram atsegumam tika zīmēti programmā CorelDraw, kurā tie tika savietoti kopā ar bildēm, kas bija uzņemtas lauka darbu veikšanas gaitā. Tika noskaidrots, ka Amatas svītas nogulumi pētījumu reģionā ir radušies estuāros ar plūdmaiņu ietekmi. Estuāru vidē sēkļu fācija mijās ar fluviālo kanālu fāciju. Atslēgvārdi: Estuārs, transgresija, smilšakmeņi; plūdmaiņas, sēkļi, fluviālie kanāli",0
940,Statiskās zondēšanas un urbšanas datu interpretācijas un korelēšanas metodikas pielietojums Dreiliņu apkārtnē,"Ērglis, E. „Statiskās zondēšanas un urbšanas datu interpretācijas un korelēšanas metodikas pielietojums Dreiliņu apkārtnē”. Maģistra darbs. Rīga, Latvijas Universitāte, Ģeogrāfijas un Zemes zinātņu fakultāte, 2011.Maģistra darba „Statiskās zondēšanas un urbšanas datu interpretācijas un korelēšanas metodikas pielietojums Dreiliņu apkārtnē” mērķis ir ar statiskās zondēšanas un urbšanas metodēm iegūtos datus salīdzināt, izvērtēt, pārbaudīt to savstarpējo korelāciju noteiktas teritorijas grunts klasifikācijas izveidei, kā arī izvērtēt iespējas to piemērot plašākā reģionā. Tēmas aktualitāte ir statiskās zondēšanas pielietojums lietišķajos pētījumos, ar to iegūtie mērījumi, to interpretācijas un pielietošanas iespējas.Pētījumā tiek sniegts statiskās zondēšanas un tās mērījumu interpretēšanas metodes apraksts, veikti lauku darbi un to interpretācija izmantojot dažādas metodes.Darbs ietver: 64 lappuses, 4 nodaļas, anotāciju latviešu, angļu un krievu valodā izmantotās literatūras sarakstu.Atslēgas vārdi: statiskā zondēšana, inženierģeoloģija, grunts īpašību tips, statiskās zondēšanas interpretācija, grunts klasificēšana, berzes koeficents",0
941,Veģetācijas un vides faktoru telpiski-temporālās sakarības Moricsalā,"Darbā aplūkotas veģetācijas un vides faktoru telpiski – temporālās sakarības Moricsalā. Nozīmīgākie vides faktori, kas nosaka lakstaugu stāva veģetācijas telpisko struktūru, ir reljefs un gaisma. Tiem pakārtoti faktori, kas arī nosaka sinūziju telpisko izplatību, ir mitrums un augsnes auglība. Lakstaugu stāva veģetācija Moricsalā pārstāvēta ar 4 mēreni mitru un sausu mežu sinūzijām, 2 mitru jaukto mežu sinūzijām un 2 purvu sinūzijām. Floristiskais sastāvs salā mainās jau sākot no 20. gadsimta pirmās puses. Viens no iemesliem ir augu sabiedrību daudzveidības samazināšanās. Lielākās izmaiņas skārušas veģetācijas struktūru – samazinājies sugu segums. Galvenais iemesls sugu seguma izmaiņām ir gaismas daudzuma samazinājums lakstaugu stāvam.Atslēgas vārdi: Moricsala, lakstaugu sinūzija, vides faktori.",0
942,"Cilvēka, vides un komercdarbības iespējamā komplementaritāte Dobeles pilsētas ZR daļā","Maģistra darbā „Cilvēka, vides un komercdarbības iespējamā komplementaritāte Dobeles pilsētas ziemeļrietumu daļā” izvērtēta cilvēku, uzņēmumu un vides kopā „sadzīvošana”.Darba teorētisko daļu veido daudzpusējs Dobeles pilsētas pētāmās teritorijas raksturojums, kā arī atspoguļots tās pašreizējais izmatošanas raksturs. Detalizētāk analizēta Dobeles teritorijas Ziemeļrietumu daļa. Noteikta vides kvalitāte, veikta piesārņojuma analīze, aplūkota vides veselība un ekotoksikoloģija. Tāpat dota pilsētas telpiskā plānošana un izvērtēta ilgspējīgas pilsētas attīstība. Apskatīta vides pārvaldības sistēmas būtība un loma, standarti, kas ir kā viens no instrumentiem kā samazināt vides ietekmes, kā arī izanalizēta sabiedrības loma vides politikas veidošanā.Darba praktiskā daļā - pētījumā aplūkots vispārējais situācijas novērtējums uzņēmumos, apzinātas esoši un potenciāli piesārņotās teritorijas vietas. Veikta ūdens paraugu pārbaude, modelēts Dobeles teritorijas Ziemeļdaļas vēsturiskais piesārņojums un veikta ekokartēšana. Pētījums ietver arī socioloģisko aptauju, kas noskaidro sabiedrības viedokli par teritorijas attīstību. Tāpat dotas intervijas, slēdzieni no Dobeles pilsētas ģimenes ārstu, dažādu līmeņu vides, plānošanas speciālistiem un neatkarīgā eksperta.Maģistra darbs rakstīts valsts (latviešu) valodā. Darba apjoms 113. lapaspuses bez pielikumiem. Darbs satur 27 attēlus, 5 tabulas un 6 pielikumus.Atslēgvārdi: Dobeles pilsētas Ziemeļrietumu daļa, ilgtspējīga attīstība, uzņēmums, sabiedrība, vides indikatori, Ekokarte.",0
943,Apkaimju sasniedzamība ar sabiedrisko transportu Rīgā un tās nozīme vides kvalitātes uzlabošanā,"Rīgā ceļu satiksmes infrastruktūrā tiek ieguldīta milzīga nauda, taču tā vairāk ir orientēta uz privātā autotransporta attīstību. Pēdējos gados tiek īstenota Rīgas ilgtermiņa attīstības stratēģija, kuras mērķis ir atslogot esošo centru, izveidojot vairākus pilsētas vietējos centrus. Bakalaura darbā tiek apskatīta literatūra par laba sabiedriskā transporta un ērtas pilsētas jēdzieniem, gūts priekšstats par kvalitatīvu apkaimi un pilsētu centrisko struktūru. Bakalaura darba mērķis ir izpētīt apkaimju savstarpējo sasniedzamību ar sabiedrisko transportu, un izvērtēt tās nozīmi vides kvalitātes jomā.Kopējais darba apjoms ir 46 lappuses, darbs sastāv no 3 nodaļām un to papildina 3 tabulas, 12 attēli un 10 pielikumi.Atslēgas vārdi: gaisa kvalitāte, sasniedzamība, apkaime, centriskums",0
944,Leduslaikmeta beigu posma un holocēna smilšainie nogulumi Bārtavas līdzenuma vidusdaļā,"Bikše, J. 2011. Leduslaikmeta beigu posma un holocēna smilšainie nogulumi Bārtavas līdzenuma vidusdaļā. Bakalaura darbs. LU Ģeogrāfijas un Zemes zinātņu fakultāte, Ģeoloģijas nodaļa.Bakalaura darba mērķis ir izpētīt leduslaikmeta beigu posma un holocēna smilšainos nogulumus Bārtavas līdzenuma vidusdaļā.Autors, izstrādājot bakalaura darbu, lauka pētījumu ietvaros veica 28 urbumus, kuros iegūtie nogulumi tika dokumentēti un sagatavoti turpmākām analīzēm laboratorijā, tai skaitā granulometriskai analīzei ar lāzerdifrakcijas metodi. Iegūtie analīžu rezultāti ļāva raksturot Bārtavas līdzenuma vidusdaļā leduslaikmeta beigu posmā un holocēnā veidojošos smilšaino nogulumu granulometriskā sastāva izmaiņas un izdarīt secinājumus par to veidošanās apstākļiem. Darbā ir 71 lappuse, darbs sastāv no 3 nodaļām, ievada, secinājumiem, literatūras saraksta un 2 pielikumiem.",0
945,Muzejs kā vietas identitātes veidotājs,"Bakalaura darbā „Muzeju loma vietas identitātes veidošanā” pētīta vietas muzeju funkcija veidot identitāti vietā, kurā muzejs atrodas, sekmējot vietējiem iedzīvotājiem apzināties savas vietas identitāti un sniegt informāciju tūristiem, par apmeklētās vietas identitāti. Darbu veido četras nodaļas. Pirmajā nodaļā tiek apskatīta vietas identitātes teorija ģeogrāfijā, tās mainība laikā. Otrajā nodaļā tiek sniegta teorija par muzeja darbības principiem un muzeju darbību Latvijā. Trešajā nodaļā ir apkopoti materiāli un metodes. Ceturtā nodaļa ir veltīta pētījumam, kurā tiek analizēta vietas muzeju loma vietas identitātes veidošanā. Tiek analizēti piecu vietu muzeji Zemgalē: Aizkraukles, Bauskas, Dobeles, Jēkabpils un Jelgavas muzejs. Bakalaura darba rezultāti parāda cik liela loma ir muzejam vietas identitātes veidošanā.Atslēgas vārdi: vieta, identitāte, muzejs, Aizkraukle, Bauska, Dobele, Jēkabpils, Jelgava.",0
946,"Reliģisko organizāciju īpašumi un to nozīme Preiļu rajona sociālās, ekonomiskās un kultūras attīstības procesos","Vienas no vissenākajām ir cilvēka attiecības ar zemi, kur telpas personalizēšanas procesā radies īpašums sāk kādām piederēt. Šajā pētījumā īpašums ir aplūkots kā sociālģeogrāfiska konstrukcija, kuru veido attieksmes, nozīmes, procesi, hierarhijas, savstarpējās mijiedarbības utt. Savukārt īpašumtiesības ir aplūkotas kā varas izpausmes forma, kura nosaka arī pienākumus.Reliģiskajām organizācijām piederošie īpašumi ir radušies un pastāv komplicētu attiecību rezultātā starp augstāko varu, sabiedrību un īpašnieku. Šie īpašumi atšķiras no citiem īpašumu veidiem ar funkcionalitāti, juridisko statusu un ietekmi uz sociālo, ekonomisko un kultūras procesu attīstību. Baznīcas, izmantojot īpašumus, veic saimniecisko un uzņēmējdarbību, lai spētu finansiāli pastāvēt un pildīt savas funkcijas, tādējādi laicīgās vajadzības tiek savītas kopā ar garīgajām, veidojot funkcionāli sarežģītus īpašumus ar būtisku nozīmi vietu attīstībā. Latvijā Baznīcu īpašumu formēšanās sākusies līdz ar kristietības izplatību un Livonijas valsts izveidošanu. Mūsdienās Baznīcu īpašumi ir nozīmīgi vietu attīstībā, jo to novietojums vietu plānojuma struktūrā visbiežāk ir centrisks. Īpašumu apsaimniekošana ir konfesionāli atšķirīga, ko ietekmē katras konfesijas hierarhiskā sistēma un dogmas. Baznīcas to rīcībā attiecībā ar īpašumiem sabiedrībā bieži vien tiek pretrunīgi vērtētas. Pēc Padomju Savienības sabrukuma 90.tajos gados reliģiskajām organizācijām ir iespēja atgūt atsavinātos īpašumus, tādējādi reliģiskās organizācijas iesaistās tiesvedību procesos. Darbā tiek analizēti Preiļu rajonā reģistrētajām reliģiskajām organizācijām piederošie īpašumi, izvēloties konkrētus, unikālus piemērus, lai atklātu īpašumu nozīmi vietu sociālo, ekonomisko un kultūras procesu attīstībā. Atslēgas vārdi: reliģiskās organizācijas, īpašums, apsaimniekošana, konfesijas, nozīme, vietu attīstība.",0
947,"Ziepniekkalna apkaimes ainavas, to novērtējums un attīstības scenāriji","Bakalaura darba „Ziepniekkalna apkaimes ainavas, to novērtējums un attīstības scenāriji” ietvaros veikts pētījums par Ziepniekkalna (Rīga) ainavas kvalitāti. Darba teorētiskajā daļā apskatīti ainavas, tanī skaitā pilsētas ainavas vērtēšanas principi Latvijā un ārvalstīs. Iegūta informācija tika izmantota Ziepniekkalna apkaimes ainavas inventarizācijas procesā. Darbs papildināts ar kartogrāfisko materiālu. Ziepniekkalna apkaimes atsevišķām ainavām ir augsta ekoloģiskā un sociālekonomiskā vērtība. Samērā daudz ir arī degradētu ainavu, kuru kvalitāte pasliktinājusies tieši pēdējo 10 gadu laikā. Tuvākajos gados Ziepniekkalna apkaimē paredzēti vairāki lieli projekti, kas būtiski mainīs esošo ainavu, tās ekoloģisko, estētisko un arī sociālekonomisko kvalitāti.Atslēgas vārdi: pilsētas ainavas kvalitāte, degradēta ainava, daudzstāvu dzīvojamais rajons",0
948,Suburbanizācijas izpausmes Mārupes novadā,"I. Upenieces bakalaura darbs „Suburbanizācijas izpausmes Mārupes novadā” ir veltīts aktuālajai tēmai Latvijas ģeogrāfijā- piepilsētas teritoriju attīstības izvērtējumam. Darba mērķis ir izvērtēt Pierīgā notiekošās suburbanizācijas izpausmes, izmantojot Mārupes novada piemēru. Suburbanizācija Latvijā ir jauns fenomens, kas visspilgtāk norisinās galvaspilsētas- Rīgas -apkārtnē, līdz ar to ietekmējot arī Mārupes novadu. Bakalaura darbā ir apskatītas suburbanizācijas izpausmes Mārupes novadā. 1. nodaļā ir veikta dažādu autoru darbu literatūras analīze par urbanizācijas un suburbanizācijas procesiem un izpausmēm pasaulē un Latvijā. 2. nodaļā ir aprakstītas bakalaura darba izstrādē izmantotie materiāli- anketas, literatūra, kartogrāfiskais materiāls un metodes –literatūras studijas, kartogrāfiskā materiāla izveide, iedzīvotāju aptaujas. Nākamajā  nodaļā apskatītas Mārupes novada apdzīvotās vietas un iedzīvotāju izvietojuma īpatnības. Noslēguma nodaļā ir apkopoti un apstrādāti iedzīvotāju aptaujas dati un veikta to analīze, kas norāda uz suburbanizācijas izpausmēm Mārupes novadā. Atslēgas vārdi: urbanizācija, pilsētu izplešanās, piepilsēta, suburbanizācija, Pierīga, svārstmigrācija.",0
949,Praulienas pauguraines morfoloģija un glaciālā ģeoloģija,"Putniľš A., 2010. Praulienas pauguraines morfoloģija un glaciālā ģeoloģija. Bakalaura darbs. Rīga, Latvijas Universitāte, 72 lpp.Bakalaura darbā ir apkopoti autora veikto pētījumu rezultāti par Praulienas pauguraines morfoloģiju, ledāja reljefa formu iekšējo uzbūvi un veidošanās apstākļiem. Par darba galvenie rezultāti ir Praulienas pauguraines ģeomorfoloģiskās kartes sastādīšana un marginālo bīdes morēnu identificēšana, kā arī ledāja reljefa formu attīstības kopsakarību ar iekšējo uzbūvi un veidošanās secības noskaidrošana. Iegūtie rezultāti balstās uz morfoloģiskās un struktūrģeoloģiskās analīzes metodēm un nogulumu absolūtā vecuma datēšanas rezultātiem. Darbs apjoms ir 72 lappuses, tajā skaitā 41 attēls. Izmantotās literatūras saraksts ietver 42 izziľas avotus.Raksturvārdi: pleistocēna nogulumi, OSL datējumi, glaciālās reljefa formas, glaciotektonika, Lubāna ledus lobs, ledāja malas oscilācija, marginālās bīdes morēnas.",0
950,Aktīvu Atlantijas ciklonu trajektoriju izmaiņas 20.gs II pusē,"Bakalaura darbā ir aprakstīti nozīmīgākie aktīvu Atlantijas ciklonu, kā arī strūklplūsmu veidošanās un pārvietošanās trajektoriju ietekmējošie vides faktori. Bakalaura darba mērķis ir noskaidrot aktīvu Atlantijas ciklonu centru un to izraisīto vētru pārvietošanās trajektoriju izmaiņas 20. gs. otrajā pusē. Pētījuma rezultātā ir konstatētas aktīvu Atlantijas ciklonu centru un strūklplūsmu temporālās un telpiskās izmaiņas. Iegūtie rezultāti ir nozīmīgi globālo kā arī reģionālo meteoroloģisko prognožu un klimatisko modeļu izstrādē.Atslēgas vārdi: aktīvs ciklons, strūklplūsma, trajektorija, ietekmējošie faktori.",0
951,"Slokšņu mālu granulometriskā sastāva pētījumi Audru apkārtnē, dienvidrietumu Igaunijā","Bakalaura darbā pētīts un analizēts Vislas apledojuma beigu posma slokšņu mālu granulometriskais sastāvs atsevišķu varvju ietvaros, lai raksturotu sedimentācijas vidi to nogulsnēšanās laikā Audru apkārtnē, dienvidrietumu Igaunijā. Slokšņu māli šeit veidojušies, ledājam atkāpjoties no Pandiveres – Ņevas ledāja malas veidojumu zonas. Granulometriskā sastāva analīze veikta divdesmit piecām varvēm, izmantojot lāzerdifrakcijas un hidrometra metodes. Iegūtie rezultāti ļauj izdarīt secinājumus par sedimentācijas vides mainīgo raksturu un to ietekmējošajiem faktoriem. Lielākās granulometriskā sastāva atšķirības vērojamas vasaras slāņos. Ziemas slāņi ir diezgan vienveidīgi.Atslēgas vārdi: glaciolimniskie nogulumi, varves, granulometriskais sastāvs, Igaunija.",0
952,"Rūpniecības lomas maiņa Latvijas pilsētās. Olaines un Aizkraukles piemērs","Maģistra darba „Rūpniecības lomas maiņa Latvijas pilsētās. Olaines un Aizkraukles piemērs.” ietvaros autore izvērtējusi Olaines un Aizkraukles rūpniecības lomu pilsētās par galvenajiem pilsētas rūpnieciskumu nosakošajiem indikatoriem izvēloties pilsētu veidošanās vēsturi, sociālisma industriālās pilsētas urbāno pazīmju noteikšanu – aprakstot mūsdienu ielu un ceļu tīklu un pilsētu apbūves īpatnības caur vēsturisko pilsētplānošanas principu prizmu, mūsdienu rūpniecības areāla aplūkošanu, tajā notiekošajiem procesiem, rūpnieciskās teritorijas izmantošanas statusa izpēti, pilsētās darbojošos uzņēmumu skaitu un darbības profilu, kā arī iedzīvotāju dzīvesvietas izjūtas pētījumiem. Darbā izmantoti publicētās un nepublicētās literatūras avoti un galvenokārt izmantotas divas metodes – literatūras analīze un aptaujas metode. Maģistra darbs sastāv no 78 lappusēm un 10 pielikumiem.Atslēgas vārdi: industrializācija, Latvijas pilsētas, Olaine, Aizkraukle.",0
953,Paleobotānisko pētījumu metožu pielietojums Lielā Ķemeru tīreļa paleoveģetācijas rekonstrukcijai,"Pēteris DAŅIĻĒVIČS, 2010. Paleobotānisko pētījumu metožu pielietojums Lielā Ķemeru tīreļa paleoveģetācijas rekonstrukcijai. Bakalaura darbs dabaszinātņu bakalaura grāda iegūšanai ģeoloģijā. Latvijas Universitāte, Ģeogrāfijas un Zemes zinātņu fakultāte. Ģeoloģijas nodaļa. 68. lpp. 2010. Bakalaura darba izstrādes gaitā tika veikti pētījumi un iegūti rezultāti, kas sniedz informāciju par Ķemeru tīreļa attīstību, kas rekonstruēta izmantojot paleobotānisko pētījumu rezultātus . Pētījumā tika izmantotas lauka darba metodes, tai skaitā ģeoloģiskā urbšana un zondēšana, nogulumu vizuālā novērtēšana, dokumentēšana un paraugu ievākšana analīzēm. Paleobotāniskās analīzes (sporu-putekšņu analīze, kūdras botāniskā sastāva un kūdras sadalīšanās pakāpes noteikšana) tika veiktas Latvijas Universitātes Ģeogrāfijas un Zemes zinātņu fakultātes Kvartārvides laboratorijā. Izmantojot datorprogrammas TILIA un TGView, tika apstrādāti iegūtie dati un izveidotas sporu-putekšņu diagrammas. Iegūtie rezultāti ļauj izdarīt secinājumus, ka paleobotāniskās analīzes ļauj rekonstruēt Ķemeru tīreļa attīstību un kūdru veidojošo augu sastāva izmaiņas tā veidošanās gaitā, kas notikusi kopš boreālā laika. Darba kopējais apjoms ir 49 lappuses, tajā skaitā 8 attēli, 3 tabulas un izmantotās literatūras saraksts, kurš satur 26 publicētos darbus un 4 nepublicētos materiālus.",0
954,Ikdienas dzīves telpa un kvalitāte pretstatā attīstītāju veidotajam reklāmas tēlam: Beberu ciemats kā piemērs,"Bakalaura darbā „Ikdienas dzīves telpa un kvalitāte pretstatā attīstītāju veidotajam reklāmas tēlam: Beberu” ciemats kā piemērs„ tiek salīdzināts ciemata „Beberi” attīstītāju veidotais vietas un ikdienas dzīvas telpas tēls un ciemata vietējo iedzīvotāju ikdienas dzīves telpas vērtējums. Pētījuma teorētiskajā daļā tiek aprakstīti ikdienas dzīves telpu veidojošie elementi, kā arī vietas tēla veidošanas, reklamēšanas un pārdošanas paņēmieni un kā tie tiek izmantoti piepilsētu ciematos. Darba empīriskajā daļā tiek aprakstīts ciemata „Beberi” attīstītāju veidotais tēls, kā šis tēls ir ietekmējis iedzīvotāju lēmumu pieņemšanu par dzīvesvietas maiņu, un kāds ir ciemata „Beberi” iedzīvotāju ikdienas dzīves telpas vērtējums.Atslēgas vārdi: ikdienas dzīves telpa; telpas kvalitāte; vietu reklamēšana un pārdošana;",0
955,"Jelgavas novada Glūdas, Līvbērzes un Vilces pagastu dižkoku apsaimniekošana","Bakalaura darba mērķis ir noteikt Jelgavas novada Glūdas, Līvbērzes un Vilces pagastu AS „Latvijas valsts meži” pārziņā esošajiem dižkokiem nepieciešamo apsaimniekošanu, izmantojot  vairākas metodes. Šī bakalaura darba ietvaros arī fiksētas koku atrašanās vietu koordinātas. Darba rezultāts ir rekomendācijas dižkoku apsaimniekošanā, kurās sniegts katram dižkokam piemērotākais apsaimniekošanas veids, izmantojot  eksperta slēdzienu, DMB vadlīnijas un LDA vadlīnijas.Darba apjoms ir 67 lpp. Darbā iekļauts 5 attēli, 7 tabulas, 6 pielikumi un 41 literatūras avoti.Atslēgvārdi: dižkoks, dižkoku apsaimniekošana, dabiskais meža biotops, Jelgavas novads.",0
956,Kuldīgas pilsētas publiskā ārtelpa un gājēju kustības organizācija,"Darba autors: Sanita AstičaDarba tēma: Kuldīgas pilsētas publiskā ārtelpa un gājēju kustības organizācijaDarba veids: Maģistra darbsStudiju programma: Telpiskās attīstības plānošanaDarba zinātniskais vadītājs: asoc.prof., Dr.geogr. Pēteris Šķiņķis Maģistra darbā tiek pētīta Kuldīgas publiskā ārtelpa un tās piemērotība un pieejamība gājējiem.Darba mērķis ir izstrādāt argumentētus ieteikumus Kuldīgas publiskās ārtelpas struktūras un tēla veidošanā, un kustības organizācijas plānošanā. Darba uzdevumi: analizēt teorētisko literatūru par publiskās ārtelpas veidošanas idejām un pieejām; iepazīties ar esošo plānošanas situāciju; analizēt Kuldīgas pilsētas publiskās ārtelpas struktūras attīstības tendences un iespējas; izstrādāt priekšlikumus gājēju drošības uzlabošanai ielu šķērsojumos; apzināt publiskās telpas lietotājus un aktivitātes; noteikt Kuldīgas pilsētas publiskās ārtelpas struktūras dominantes un mezglu punktus, kā arī izvērtēt jauna mezglu punkta veidošanās iespējas. Darba rezultātā izstrādāts ierosinājumu kopums un prognozētas attīstības aktualitātes, kcentējot ideju par vienotas sistēmas izveides nepieciešamību, sasaistot kopā ielas, laukumus, atvērtos pagalmus un zili-zaļās struktūras ar nepārtrauktām gājēju ietvēm, biokoridoriem un sabiedrisko norišu vietām.Maģistra darbs ir uzrakstīts latviešu valodā un  sastāv no 2 sējumiem un 7 pielikumiem. I sējums – teksta daļa sastāv no ievada, 7 nodaļām, secinājumiem un priekšlikumiem, 37 attēliem, un izmantoto informācijas avotu sarakstu, kopā 66 lappusēm. II sējums sastāv no pētījuma projekta grafiskās daļas 9 lapām. Atslēgas vārdi: publiskā ārtelpa; gājēju kustība",0
957,Bioloģiskās lauksaimniecības attīstība Ogres rajonā,"Pēc daudzu gadu nesaudzīgas saimniekošanas uz zemeslodes, sabiedrībā arvien vairāk tiek pievērsta uzmanība dabas resursu saglabāšanā un uz dabai draudzīgi vērstu, nekaitīgu saimniekošanu. Viena no visstraujāk attīstošajām nozarēm šajā jomā ir bioloģiskā lauksaimniecība, kas nodrošina iedzīvotājus ar ekoloģiski tīru un veselīgu pārtiku. Bioloģiskā lauksaimniecība ir dabas saudzēšanas pamatdarbība, tā dod risinājumu kopojumu mūsdienu sarežģītajām dabas piesārņojuma problēmām.Bakalaura darbā apkopota informācija par bioloģiskās lauksaimniecības pamatjautājumiem: mērķi, principi, metodes, kā arī apskatīta bioloģiskās lauksaimniecības attīstības dinamika Latvijā un Ogres rajonā.Latvijā bioloģiskās lauksaimniecības nozarē novērojama neskaidra parādība: bioloģisko lauksaimnieku uzņēmumu skaits palielinās, taču trūkts saražotās produkcijas un to tirdzniecības vietas.Darba praktiskajā daļā tiek izmantota anketa, ar kuras palīdzību tika noskaidrots bioloģisko lauksaimnieku skatījums uz izteikto problēmu un attīstības perspektīvām Ogres rajonā.Pēc rezultātu apkopošanas secināts, ka Latvijas tirgus sistēmā ir vairākas nepilnības un tās saistītas ar produkcijas realizācijas posmiem, kas kavē veiksmīgu bioloģiskās lauksaimniecības tirgus attīstību.Atslēgas vārdi: bioloģiskā lauksaimniecība, Ogres rajons, attīstība.",0
958,Ebreju kopiena Rīgā 20. - 21. gadsimtā,"Bakalaura darbā ir ievads, satura rādītājs, piecas galvenās nodaļas, no kurām četrām ir pa divām apakšnodaļai, tad seko secinājumi un kopsavilkums, un nobeigumā ir izmantotās literatūras un avotu saraksts un pielikumi. Ebreju minoritātes izpēte un analīze Rīgas sociālajā struktūrā no 20. gadsimta līdz 21. gadsimtam. Ebreju kopienas dažādie laika posmi, sociālās dzīves un demogrāfiskās pārmaiņas politisko režīmu nomaiņas rezultātos. Ebreju nacionālā minoritāte Rīgas sociālajā struktūrā pašreiz ir neliela un nav plaši pārstāvēta, ilgo vēsturisko notikumu rezultātā. Sākot ar 20. gadsimtu ebrejiem piederēja manufaktūras, veikali un dažādi uzņēmumi, vēlāk šī minoritāte piedzīvo satricinājumu sākot ar Ulmaņa režīma sākšanos līdz genocīdam. Toties otrās padomju okupācijas laikā iestājas miera periods, kas ļauj kopienai atjaunoties. Mūsdienās ebreju kopienas pārstāvji turpina aktīvi darboties, piemēram, tādās organizācijās kā „Alef” un „Šamir”.",0
959,Dzīves cikla analīze enerģijas un biogēno elementu izmantošanas optimizācijai atkritumu pārstrādē Rīgā,"Racionāla atkritumu pārstrāde ir potenciāls enerģijas, kā arī biogēno elementu ieguves avots, it īpaši laikā, kad pasaules fosilā kurināmā rezerves sāk izsīkt. Maģistra darba autore ir izstrādājusi modeli, ar kura palīdzību, izmantojot dzīvescikla analīzes pieeju, iespējams aprēķināt enerģijas bilanci, biogēno elementu ieguves potenciālu, kā arī siltumnīcas efektu izraisošo gāzu emisijas saskaņā ar 15 dažādiem organisko atkritumu pārstrādes scenārijiem. Modelis sniedz iespēju novērtēt pozitīvos un negatīvos aspektus, ko atkritumu pārstrādē rada tādi procesi, kā transportēšana, apglabāšana izgāztuvē ar vai bez metāna utilizācijas, biogāzes ieguve, atkritumu sadedzināšana, kompostēšana un iestrāde lauksaimniecības zemēs, kā arī novērtēts atkritumu šķirošanas nozīmīgums. Modeļa darbība tiek aprakstīta izmantojot ievades datus par organisko atkritumu apjomu Rīgas pilsētā. Aprēķinos izmantoti Dānijas zinātnieku Hansena un Poulsena apkopotie un pētījumos iegūtie dati par atkritumu apsaimniekošanas un pārstrādes procesiem. Iegūtie rezultāti liecina, ka pašreizējais organisko atkritumu pārstrādes veids Rīgas pilsētā ir neracionāls: enerģijas ieguves apjoms ir zems, biogēnie elementi netiek atgūti, kā arī siltumnīcas efektu izraisošo gāzu emisijas netiek novērstas. Izstrādātie dzīvescikla analīzes scenāriji un aprēķini dod iespēju novērtēt organisko atkritumu apsaimniekošanas uzlabošanas iespējas Rīgā.Atslēgvārdi: organiskie atkritumi, atkritumu pārstrāde, enerģijas ieguve no atkritumiem, siltumnīcas efektu izraisošo gāzu emisijas, biogēnie elementi, dzīvescikla analīze.",0
960,Paleoveģetācijas sastāvs un kūdras uzkrāšanās intensitāte Eipuru un Dzelves-Kroņa purvos,"Maģistra darba mērķis ir noskaidrot paleoveģetācijas sastāva un kūdras uzkrāšanās intensitātes izmaiņas pētīto Eipuru un Dzelves-Kroņa purvu attīstības gaitā no to veidošanās sākuma pirms 9 000 gadu līdz mūsdienām. Latvijas floras vēstures izzināšanā līdz šim trūkst kompleksu pētījumu par veģetācijas attīstību holocēnā.Purvu kūdras nogulumi analizēti, izmantojot atšķirīgas pētījumu metodes un nosakot vairākus parametrus. Interpretējot un salīdzinot rezultātus, kas iegūti ar dažādu paleoekoloģisko un citu metožu palīdzību, veiktas daudzpusīgas un salīdzinoši precīzas paleoveģetācijas un paleoekoloģisko apstākļu rekonstrukcijas, kā arī kūdras uzkrāšanās intensitātes izmaiņu aprēķini.Darbs apkopots 5 nodaļās un noslēgumā. Pētniecisko daļu sastāda izmantoto metožu un materiālu apraksts, kūdras nogulumu analīžu rezultāti un to interpretācija, raksturojot purvu dažādos attīstības posmus. Literāro informāciju papildina kartogrāfiskais materiāls, fotouzņēmumi un attēli, kā arī autores izveidotas sporu-putekšņu procentuālās diagrammas, 3 kūdras sadalīšanās pakāpes un botāniskā sastāva diagrammas un pielikums par pētāmo purvu nogulumos atrastajām augu makroatliekām.Atslēgvārdi: purvu attīstība, kūdras nogulumi, sporu-putekšņu analīze, paleoveģetācija",0
961,Pilsētas ainavas transformācija 20./21.gadsimtu mijā Rīgā,"Bakalaura darbā „Pilsētas ainavas transformācija 20./21. gadsimtu mijā Rīgā: Pārdaugavas piemērs” tiek apskatīti jautājumi par pilsētas ainavu vēsturisko attīstību dažādās valstīs un Rīgā trijos Pārdaugavas dzīvojamos rajonos, proti Imantā, Zolitūdē un Dzirciemā. Darbā tiek analizēti daudzstāvu dzīvojamās paneļu apbūves transformācijas paņēmieni Eiropas valstīs un risinājumi Rīgā, kā arī vērtētas izmaiņas pilsētā no ainavas un vides viedokļa.Darba kopapjoms ir sešdesmit trīs lapaspuses, tajā ir sešdesmit septiņi attēli un divas tabulas. Trīs attēli ir autores zīmējumi, sešdesmit četri attēli ir autores foto, viens attēls tika izveidots ar Google Earth programmas palīdzību. Darbam ir piecpadsmit pielikumi, no kuriem trīs kartes ir autores sastādītas. Atslēgas vārdi: pilsēta, ainavu transformācija, daudzstāvu dzīvojamā paneļu apbūve.",0
962,Siguldas iedzīvotāju mobilitāte,"Bakalaura darba „Siguldas iedzīvotāju mobilitāte” tiek aplūkota un analizēta Siguldas iedzīvotāju mobilitāte un tās izpausmes mūsdienu saimnieciskās attīstības kontekstā. Mobilitāte ir viens no faktoriem, kas raksturo teritorijas attīstības pakāpi un iedzīvotāju labklājības līmeni. Bakalaura darba mērķis ir izvērtēt iedzīvotāju mobilitāti un tās izpausmes Siguldas pilsētā. Iedzīvotāju mobilitāte ir iedzīvotāju pārvietošanās. Ar iedzīvotāju mobilitāti tiek apzīmēta personu kustība vai pārvietošanās. Ar mobilitāti ir saistīta personu gatavība mainīt savu dzīvesvietu uz ilgāku laiku vai arī noteiktu laika posmu. Bakalaura darbā tiek aplūkota galvenokārt Siguldas iedzīvotāju ģeogrāfiskā mobilitāte un tai raksturīgās iezīmes. Darba autors ir aplūkojis iepriekš veiktos iedzīvotāju ģeogrāfiskās mobilitātes pētījumus un sniedzis konspektīvu ieskatu, tajos tika apskatīts Siguldas attīstības plāns un pilsētas vēsture. Darbā tiek aplūkota pilsētas infrastruktūra un pilsētas transporta infrastruktūra. Tika izdarīti secinājumi par Siguldas iedzīvotāju mobilitāti un mobilitātes ietekmi uz pilsētas attīstību.Siguldas pilsēta ir Siguldas novada centrs. Siguldas pilsētā dzīvo vairāk kā 10000 iedzīvotāji, tajā pat laikā pilsēta nav rajona centrs. Lielā ietekme uz pilsētas attīstību un dzīvi ir 50 kilometru attālumā esošai Rīgai. Lielceļš A2 Rīga- Pleskava un dzelzceļš Rīga- Valka nodrošina ērtu iedzīvotāju pārvietošanos, kas veicina ģeogrāfiskās mobilitātes procesu attīstību pilsētā un blakus esošajos novados.   Pilsēta pozicionējas kā tūrisma pilsēta un ir nozīmīga kūrorta pilsēta Latvijas mērogā ar neatkārtojamiem ainavas elementiem un dabas skaistumu, un uz tūrismu orientētu attīstību. Darba gaitā tika aplūkoti vairāki iedzīvotāju pārvietošanos raksturojušie faktori, analizēta to savstarpējā sakarība un tās ietekme uz mobilitātes procesiem.Siguldas pilsētas iedzīvotāju mobilitāte ietekmē arī pilsētas attīstību. Atslēgas vārdi: Iedzīvotāju mobilitāte, migrācija, svārstmigrācija.",0
963,Gaujas krastu erozija posmā no Braslavas ietekas līdz Braslas ietekai,"Darbā apskatīti mūsdienu ģeoloģiskie un hidroloģiskie procesi upēs, kuru ietekmē notiek gultnes pārveidošanās. Galvenā vērība pievērsta krastu erozijas procesiem, kā rezultātā notiek to atkāpšanās, tiek apdraudēti upes tuvumā esošie infrastruktūras objekti, mājas. Gaujas gultnes izmaiņas analizētas salīdzinot dažādu gadu (1977.  gada topogrāfiskās kartes un 2008. gada ortofotokartes) kartogrāfisko materiālu.Darbs sastāv no trīs nodaļām, tā kopējais apjoms 38 lpp. Pirmajā nodaļā veikts literatūras apskats par mūsdienu ģeoloģiskajiem procesiem upēs un faktoriem, kas tos ietekmē. Otrajā nodaļā aprakstīti pētījuma materiāli un metodes.Trešajā nodaļā apkopoti autores pētījumu rezultāti par Gaujas krastu eroziju pētāmajā posmā.Tekstu papildina 22 attēli (kartes, shēmas). Izmantotā literatūra - 28 avoti.Atslēgas vārdi: Gauja, erozija, meandrs, gultnes izmaiņas",0
964,Sāļuma un izšķīdušā skābekļa koncentrācijas izmaiņas Rīgas līča ūdenī klimata mainības iespaidā,"Rīgas līcim un Baltijas jūrai ir liela nozīme Latvijas klimata un ekosistēmas veidošanā, taču klimata mainība ietekmē arī Rīgas līci un Baltijas jūru. Tādēļ ir svarīgi pēc iespējas vairāk izzināt par šo klimata mainības ietekmi uz Rīgas līcī un Baltijas jūrā notiekošajiem procesiem. Pēdējos gados (no 1973. gada) ir vērojama ūdens sāļuma samazināšanās tendence, kas, protams, rada izmaiņas arī Baltijas jūrā un Rīgas līcī.Pētījuma mērķis ir noskaidrot šīs sāļuma samazināšanās tendences cēloņus un sekas, noskaidrot šībrīža situāciju un prognozēt tālāko sāļuma izmaiņu gaitu.Svarīgākie procesi, kas nosaka šo sāļuma samazināšanās tendenci, ir nepietiekamā ūdens apmaiņa starp Ziemeļjūru un Baltijas jūru (arī Rīgas līci), kā arī upju notece Rīgas līcī.Pētījuma ietvaros tika apkopoti iepriekšējos 30 gados iegūtie rezultāti, kā arī, papildus tam, ievākti ūdens paraugi no visām Rīgas līča stacijām, kā arī no Baltijas jūras stacijām, un tika iegūti dati par šo ūdens paraugu raksturojošajiem parametriem/rādītājiem.Iegūtie ūdens paraugi tika apstrādāti un tika iegūti rezultāti, kuri ļauj izprast ūdens sāļuma dinamiku Rīgas līcī, prognozēt iespējamās sāļuma izmaiņas tuvākajā nākotnē, kā arī tam sekojošās izšķīdušā skābekļa koncentrācijas izmaiņas Rīgas līcī.Darbs sastāv no 58 lapaspusēm, 19 attēliem un 3 tabulām.Atslēgas vārdi: Rīgas līcis, Baltijas jūra, sāļuma dinamika, ūdens slāņi, upju notece, stratifikācija, trendi.",0
965,Rēzeknes pilsētas notekūdeņu ietekme uz Rēzeknes upi,"Bakalaura darba projekta nosaukums ir „Rēzeknes pilsētas notekūdeņu ietekme uz Rēzeknes upi”.Darba mērķis ir apzināt un izpētīt notekūdeņu apsaimniekošanu Rēzeknes pilsētā un Rēzeknes pilsētas attīrīšanas iekārtu notekūdeņu ietekmi uz Rēzeknes upi, noskaidrojot problemātiskos jautājumu un iespējas to risināšanai.Teorētiskajā daļa tiek aprakstīti notekūdeņu veidi, notekūdeņu attīrīšanas metodes kopumā un Rēzeknes pilsētā, notekūdeņu ietekme uz upēm, kā arī upju ūdens kvalitāti raksturojošie parametri un Rēzeknes upes kvalitātes vērtējums, izmantojot literatūras datus, juridiskie dokumenti, kas regulē notekūdeņu apsaimniekošanu Latvijā. Analītiskajā daļā tiek analizēts Rēzeknes pilsētas notekūdeņu daudzums un Rēzeknes upes ūdenī esošo vielu koncentrācijas 5 ūdens paraugu ņemšanas vietās (augšpus un lejpus pilsētas notekūdeņu ievadīšanas), kā arī ūdens objektos novadīto notekūdeņu atbilstība normatīviem. Tiek piedāvāti iespējamie risinājumi, lai samazinātu slāpekļa un fosfora piesārņojuma Rēzeknes upē.Darbs izstrādāts uz 50 lappusēm. Darbā ietvertas 4 tabulas, 11 attēli, 6 pielikumi. Darbā tika izmantoti 51 literatūras avots. Atslēgas vārdi: notekūdeņi, notekūdeņu attīrīšana, piesārņojums, Rēzeknes upe",0
966,Brīvības ielas dubliera potenciālā ietekme uz Rīgas gaisa kvalitāti,"Bakalaura darbā „Brīvības ielas dubliera potenciālā ietekme uz Rīgas gaisa kvalitāti” tiek apkopots teorētiskais materiāls par gaisa piesārņojumu Rīgā, tā ietekmi uz vides procesiem un cilvēka veselību, kā arī tiek veikta gaisa piesārņojuma modelēšana. Viens no galvenajiem antropogēnā gaisa piesārņojuma avotiem Latvijā ir automašīnu izplūdes gāzes. Sevišķi augstāks šāds piesārņojums ir vietās, kur mašīnu koncentrācija ir augstāka un pastāvīgāka un kur piesārņojuma izkliedi kavē fiziski šķēršļi.Darba kopapjoms ir 59 lapaspuses, tajā ir 18 attēli, 14 tabulas un 2 pielikumiBakalaura darba atslēgas vārdi ir: gaisa piesārņojums, transports, modelēšana.",0
967,Krasta stāvoklis un aizsardzība posmā Mērsrags-Valgalciems,"Bakalaura darbs „Krasta stāvoklis un aizsardzība posmā Mērsrags-Valgalciems” ir veltīts krasta procesiem, to intensitātei un izmaiņām, izmaiņu cēloņiem un attīstības tendencēm, kā arī krasta aizsardzībai Rīgas līcī un posmā Mērsrags – Valgalciems.Bakalaura darbs ir uzrakstīts latviešu valodā, tā apjoms ir 58 lappuses ar pielikumu. Bakalaura darbs sastāv no 3 daļām. Darbā Izmantoti 37 literatūras avoti.Atslēgas vārdi: krasts, jūras krasta procesi, krasta erozija, krasta akumulācija, krasta aizsardzība, Rīgas jūras līcis.",0
968,"Gruntsūdens plūsmas bīstamo atkritumu izgāztuves ""Kosmoss"" apkārtnē","Pētījuma mērķis ir noskaidrot hidroģeoloģisko situāciju Jelgavas bīstamo atkritumu izgāztuves „Kosmoss” apkārtnē. Tā realizēšanai veikti izpētes darbi, tai skaitā iepazīšanās ar publicēto un nepublicēto literatūru par izpētes teritoriju un veicamo darbu metodiku, urbšana, novērošanas aku (30 gb.) ievietošana un mērījumi in-situ, hidroģeoloģiskie aprēķini un gruntsūdens plūsmu modelēšana, izmantojot datorprogrammu Surfer 8 Professional. Iegūtie rezultāti ļauj secināt, ka gruntsūdens līmenim raksturīga 1,4 – 1,5 m liela sezonālo svārstību amplitūda, savukārt haotiski orientētās gruntsūdens plūsmas ģeneralizējot, izdalīti galvenie gruntsūdens noteces virzieni, kas, gruntsūdens līmenim paaugstinoties, mainās no ziemeļrietumiem (janvārī) uz dienvidrietumiem (aprīlī), ko galvenokārt ietekmē nokrišņi un meliorācija.",0
969,Ģeoloģisko un ģeodinamisko procesu novērtējums Bauskas pilskalna teritorijā,"Agneta Gulbe – „Ģeoloģisko un ģeodinamisko procesu novērtējums Bauskas pilskalna teritorijā”.Bakalaura darbs, Rīga 2007. gads, 68 lpp.Bakalaura darbā ir sniegta ģeoloģiskās uzbūves interpretācija balstoties uz 1991. gada inženierģeoloģiskās izpētes urbumiem un 2007. gada janvāra vidū veiktajiem radiolokācijas izpētes darbiem. Laboratorijas apstākļos tika noteiktas Bauskas pilskalna teritorijā sastopamās gruntis (kuru savstarpējais izvietojums attēlots plānā), to dabiskais mitrums un konsistence. Raksturotas potenciālās riska zonas ņemot vērā, pilskalna vecos foto uzņēmumus un vēsturiskās literatūras studēšanu, regulāros pilskalna novērojumus, laboratorijas analīžu, dolomītu pārkaru, un nogāžu slīpuma leņķu mērījumus. Pirmajā nodaļā ir atspoguļota darbu metodika, kas sastāv no lauku un laboratorijas darbiem. Otrajā nodaļā ir sniegts vispārējs Bauskas pilskalna teritorijas raksturojums. Trešajā nodaļā raksturots Bauskas pilskalna ģeoloģiskā uzbūve un sastopamie grunšu tipi. Ceturtā nodaļa ir veltīta eksogēno ģeodinamisko procesu novērtēšanai un raksturošanai, kā arī ir sniegtas rekomendācijas par iespējamiem aizsardzības pasākumiem un izpētes darbiem nākotnē.Darbs sastāv no 68 lapaspusēm, ievada, 4 nodaļām ar apakšnodaļām un secinājumiem.Darbā ir 22 attēli, 2. tabulas, 3 pielikumi., kuros ir 11 att., 4 tab. Atslēgas vārdi: Bauskas pils, Bauskas pilskalna pamatnes nostiprināšana, Bauskas pilskalna inženierģeoloģiskie apstākļi.",0
970,Holocēna kaļķiežu raksturojums Vaives ielejā Dāvida dzirnavu apkaimē,"Bakalaura darbā ir apkopoti dati par holocēna saldūdens kaļķainajiem nogulumiem. Dāvida dzirnavu kaļķainie nogulumi izveidojās holocēna subboreālajā periodā.Ir aprakstīti holocēna saldūdens kaļķieži Dāvida dzirnavu apkaimē Vaives upes ielejā. Vaives upes ielejā pie Dāvida dzirnavām holocēna avotu kaļķainie nogulumi pieder nogāžu tipam.Tika izpētīta un apkopota literatūra par saldūdens kaļķiežiem. Ir savākti 25 iežu paraugi, no kuriem ir izgatavoti 8 plānslīpējumi. Tika pielietota kaļķiežu cementēšana. Tika izmantots polarizētas gaismas mikroskops.Dāvida dzirnavu apkaimē kaļķiežu paraugu pētījuma rezultātā tika izdalīti iežu tipi.Pirma tipa stipri saistītie kaļķieži (šūnakmeņi) veidojas nogāzes avota lejtecē. Otra tipa slāņainie saistītie kaļkieži ir maz izplatīti. Treša tipa vāji un mēreni saistītie kaļķieži ar dzelzs hidroksīdu piejaukumu ir vairāk izplatīti nogazē avota augšdaļā.Atslēgvardi: šūnakmens, nogāžu iegulas, okeraini ķaļķieži, avotu nogulumi.",0
971,Vidzemes augstienes kēmu terasu morfoloģija un veidošanās paleoģeogrāfiskie apstākļi,"Maģistra darbs veltīts par kēmu terašu pētījumiem Vidzemes augstienē. Kēmu terašu veidošanās apstākļu izzināšanā izmantoti šo reljefa formu morfoloģijas un iekšējās uzbūves pētījumi, kā arī nogulumu vecuma noteikšana, izmantojot OSL metodi, kā arī nesen veiktie laukakmeņu 10Be kosmogēnā vecuma datējumi. Veiktie kēmu terašu pētījumi liecina par to morfoloģisko un ģenētiso daudzveidību. Tie deva iespēju izveidot kēmu terašu klasifikāciju un nošķirt erozijas un akumulācijas tipa terases. Savukārt, iegūtie OSL datējumu rezultāti ir nozīmīgi, lai pilnveidotu kontinentālā segledāja izkušanas hronoloģiju Vidzemes augstienē un tai pieguļošajā teritorijā. Nogulumu datēšanas rezultāti liek secināt, ka Vidzemes augstienes dienvidaustrumu nogāzes kēmu terases augstākos līmeņus veido glaciofluviālie nogulumi, kas varēja uzkrāties pēdējā segledāja transgresijas etapā vēlā pleniglaciāla sākumposmā, bet kēmu terašu hipsometriski zemākie līmeņi veidojās pirms un pēc agrās lobveida deglaciācijas fāzes – Linkuvas ledāja malas oscilācijas. Tas apstiprina iepriekš izteikto hipotēzi, ka kēmu terases dažādus līmeņus veidojošie nogulumi ievērojami atšķiras pēc vecuma.Raksturvārdi: kēmu terases, glaciofluviālie nogulumi, glaciolimniskie nogulumi, glaciokarsts, OSL datējumi, morfoloģija, saguluma apstākļi, veidošanās apstākļi.",0
972,Iedzīvotāju mobilitāte un tās izpausmes Taurenes pagastā,"Maģistra darbā tiek aplūkota un analizēta iedzīvotāju mobilitāte un tās izpausmes Taurenes pagastā mūsdienu saimnieciskās attīstības kontekstā. Tas ir viens no faktoriem, kas raksturo teritorijas attīstības pakāpi un tās iedzīvotāju labklājības līmeni.Iedzīvotāju mobilitāte ir jēdziens, ar ko tiek apzīmēta kāda personu kustība vai pārvietošanās. Tā ir raksturojama arī kā personu gatavība mainīt savu dzīvesvietu uz ilgāku laiku vai arī noteiktu laika posmu. Maģistra darbā tiek aplūkota galvenokārt iedzīvotāju ģeogrāfiskā mobilitāte un tai raksturīgās iezīmes Taurenes pagastā.Darba autors ir aplūkojis jau iepriekš veiktos iedzīvotāju ģeogrāfiskās mobilitātes pētījumus un sniedzis konspektīvu ieskatu tajos, analizējot šajos rakstos galvenos izdarītos secinājumus un to atbilstību Taurenes pagasta iedzīvotāju mobilitātes iezīmēm.Vairāk par pusi no visiem Taurenes pagasta iedzīvotājiem dzīvo pagasta centrā Taurenē. Pētījumā tiek aplūkotas un raksturotas iedzīvotāju izvietojuma īpatnības konkrētajā administratīvajā teritorijā un tās ietekmējošie saimnieciskie un sociālie faktori. Taurenes pagasts ir nozīmīgs apkārtējā reģiona saimnieciskais centrs, kurā ir izvietoti vairāki rūpniecības uzņēmumi un nodrošināta iedzīvotājiem nepieciešamo pakalpojumu pieejamība. Taurenes pagasta transporta infrastruktūra nodrošina ērtu iedzīvotāju pārvietošanos, kas veicina iedzīvotāju ģeogrāfiskās mobilitātes procesu attīstību.Taurenes pagasta iedzīvotāju mobilitāti raksturojošie dati tika iegūti, veicot iedzīvotāju aptaujas konkrētajā izpētes teritorijā. Iegūtie rezultāti tika apstrādāti datorizētā vidē, izmantojot datu apstrādes programmas Microsoft Excel un SPSS.Taurenes pagasta iedzīvotāju ģeogrāfiskā mobilitāte un tai raksturīgās izpausmes un īpatnības tiek aplūkotas gan kā iedzīvotāju ikdienas mobilitāte, gan arī kā pārvietošanās lokālā, reģionālā, nacionālā un starptautiskā līmenī. Rezultātu analīzes gaitā tiek aplūkoti vairāki iedzīvotāju pārvietošanos raksturojoši faktori, analizēta to savstarpējā atkarība un tās ietekme uz mobilitātes procesiem.Taurenes pagasta iedzīvotāju mobilitātei ir raksturīga dažāda veida ietekme uz pagasta attīstību, kas tiek aplūkota gan mūsdienu saimnieciskās attīstības, gan nākotnes perspektīvu kontekstā. Atslēgas vārdi: Taurenes pagasts, iedzīvotāju mobilitāte, migrācija.",0
973,Tūrisma un rekreācijas attīstības ietekme piekrastes teritorijās,"Šī darba pamatmērķis ir tūrisma un rekreācijas attīstības ietekmes raksturojums un novērtējums piekrastes teritorijās. Darbā tiek analizēts, kādi ir tūrisma un rekreācijas ietekmes veidi, kā arī tiek izdalītas teritorijas ar dažādu tūrisma ietekmes līmeni: teritorijas ar nozīmīgu tūrisma ietekmi, teritorijas ar vidēju tūrisma ietekmi un teritorijas ar nelielu tūrisma ietekmi. Raksturota rekreācija Latvijas piekrastē trijās teritorijās: kūrortpilsētā – Saulkrastos, Pāvilostā, kā arī piekrastes posmā no Mazirbes līdz Kolkai. Izteikti iespējamie priekšlikumi negatīvo seku novēršanai un mazināšanai.",0
974,Burtnieku svītas nogulumu sedimentācijas apstākļi Baltijas devona paleobaseina ziemeļu daļā,"Baltijā pēdējā desmitgadē ir veikti detalizēti pētījumi atsevišķās vidusdevona slāņkopu daļās ar mērķi rekonstruēt attiecīgās epohas paleobaseinu sedimentācijas vidi to evolūcijas dažādos posmos, tomēr trūkst detalizētu sedimentoloģisko pētījumu par Burtnieku svītu. Pētījuma mērķis ir noskaidrot Burtnieku svītas klastisko nogulumu veidošanās apstākļus Ziemeļlatvijas, Dienvidigaunijas un Krievijas teritorijā.Pētījums balstīts uz autores sastādīto 41 ģeoloģisko griezumu faciālās analīzes. Kopumā izdalītas 14 fācijas, kuras grupētas 5 fāciju asociācijās. Pēc fāciju analīzes datiem identificētas tādas sedimentācijas vides kā fluviālie un plūdmaiņu ietekmētie kanāli, plūdmaiņu ietekmētās sēres, plūdmaiņu sēres un paleoaugsne. Secināts, ka šajā baseina daļā Burtnieku laikposmā ir attīstījies progradējošs, plūdmaiņu ietekmēts deltas līdzenums ar aktīvu kanālu migrāciju, kā arī deltas frontālā daļa.Atslēgas vārdi: Fāciju analīze, plūdmaiņas, delta, klastiskie nogulumi, dolokrēti",0
975,Notekūdeņu dūņu apsaimniekošanas scenāriju dzīves cikla analīze,"Maģistra darba izstrādes ietvaros veikta dzīves cikla analīze trim notekūdeņu dūņu apsaimniekošanas scenārijiem – dūņu kompostēšanai ar sekojošu iestrādi lauksaimniecības zemē, noglabāšanai atkritumu poligonā ar metāna utilizāciju un biogāzes ražošanai ar digestāta iestrādi lauksaimniecības zemē. Pētījumā izmantoti dati par Cēsu notekūdeņu attīrīšanas iekārtām un to realizētajiem dūņu apsaimniekošanas risinājumiem, kā arī izstrādāts alternatīvs scenārijs. Pētījumā secināts, ka būtiskāko ietekmi uz vidi rada dūņu apsaimniekošanas procesā atmosfērā nonākušās emisijas. No analizētajiem scenārijiem pozitīvu ieguldījumu vides ietekmju mazināšanā sniedz scenārijs ar biogāzes ražošanu, bet negatīvu - dūņu noglabāšana atkritumu poligonā. Atslēgas vārdi: notekūdeņu dūņas, dzīves cikla analīze, kompostēšana, biogāze, atkritumu poligons, digestāts.",0
976,"Sekšu ezera, Sudrabezera un Venču ezera ekoloģiskais stāvoklis","Sekšu, Venču un Sudrabezers ietilpst „Rīgas Ūdens” ūdensgūtņu aizsargājamajā teritorijā. Ezeri dabiskā veidā papildina gruntsūdens krājumus, ko pēc tam izmanto dzeramā ūdens iegūšanai. Atšķirībā no citiem Pierīgas ezeriem, tie netiek pakļauti tiešai antropogēnai iedarbībai. Neskatoties uz ezeru lielo nozīmi ūdensapgādē, tajos nenotiek regulārs monitorings un nav pieejama informācija par to pašreizējo stāvokli.  Maģistra darba mērķis ir noteikt Sekšu, Venču un Sudrabezera ekoloģisko kvalitāti atbilstoši Ministru kabineta noteikumiem Nr. 858 un pēc makrozoobentosa rezultātiem. Ezeru ekoloģiskā kvalitāte noteikta pēc ūdens ķīmiskajiem, fizikālajiem un bioloģiskajiem parametriem. Papildus noteikts arī ezeru trofiskais stāvoklis un dominējošās fitoplanktona sugas.Maģistra darba apjoms ir 73 lapaspuses.Atslēgvārdi: Dzeramā ūdens ieguvē izmantojamie ezeri, ūdens hidroķīmiskais sastāvs, makrozoobentoss, fitoplanktons, ekoloģiskā kvalitāte.",0
977,Salacas kā vēsturiska ūdensceļa loma ainavas veidošanā,"Maģistra darba ietvaros pētīta Salacas vēsturiskā ūdensceļa ainava un izvērtēta ūdensceļa loma ainavas veidošanā. Ūdensceļu ietekmē rodas jauni ainavas elementi un izmaiņas ainavas telpiskajā struktūrā, kas rada pārkārtojumus agrākajā ainavas veidolā. Ūdensceļa lomas izvērtēšanai ainavas attīstībā veikta Salacas vēsturiskā ūdensceļa ainavas raksturlielumu analīze un izdalīti vēsturiskās ainavas raksturojuma tipi. Salacas ūdensceļa ierosinātais ainavas veidols, kuru caurslāņojuši citu laika posmu ainavu veidojošie procesi, mūsdienās pavisam nedaudz ir saglabājis savu tēlu. Mūsdienu ainavā ūdensceļa ietekme parādās caur apdzīvojuma raksturu, un tam pakārtoto ceļu tīklu pēctecību. Atslēgas vārdi: vēsturiskā ainava, ainavas attīstība, ūdensceļš, Salaca",0
978,Ekotūrisma attīstīšanas potenciāls Zebrus-Īles mežu masīvā,"Maģistra darbs „Ekotūrisma attīstīšanas potenciāls Zebrus-Īles mežu masīvā” izstrādāts ar mērķi novērtēt Zebrus-Īles mežu masīva piemērotību ekotūrisma specializācijai. Pētījuma būtība ir novērtēt, vai pētījuma teritorijai ir potenciāls attīstīt ekotūrismu, ņemot vērā tās ekotūrisma resursus un vietējo iedzīvotāju attieksmi. Galvenie rezultāti norāda uz vides gida lielo nozīmi ekotūrisma organizēšanā un nepieciešamajām zināšanām par vietu un prasmi to nodot citiem. Kopumā iedzīvotāji atbalsta tūrisma attīstīšanu, ja tiek ievēroti vairāki priekšnosacījumi. Noslēgumā, atsaucoties uz iegūtajiem rezultātiem, izstrādāti ieteikumi Auces un Dobeles novadu pašvaldībām un AS LVM un piedāvāti konceptuāli atslēgas elementi, kā veicināt ekotūrisma attīstību.Atslēgas vārdi: ekotūrisms, Zebrus, aizsardzība, dabas vērtības, vietējie iedzīvotāji.",0
979,Darba mobilitāte un transporta infrastruktūra Ķengaraga apkaimē,"Bakalaura darbā „Darba mobilitāte un transporta infrastruktūra Ķengaraga apkaimē‖ izvēlētā pētījuma teritorija ir Ķengaraga apkaime Rīgas pilsētā. Tiek pētīta iedzīvotāju darba mobilitāte un to ietekmējošie faktori – individuālie uzskati, apkārtējās dzīves vides faktori un transporta sistēma. Bakalaura darba mērķis ir Ķengaraga iedzīvotāju darba mobilitātes izpausmju un to ietekmējošo faktoru izpēte un analīze transporta infrastruktūras kontekstā.Darba rezultāti parāda, ka attīstoties transporta infrastruktūrai, arī darba mobilitātes apjomi aug. Vēsturiskā teritorijas struktūra rada izaicinājumus autotransporta infrastruktūrai, turpretī tā labvēlīga sabiedriskā transporta satiksmes infrastruktūras potenciālai attīstībai.Atslēgas vārdi: teritorijas attīstība, darba mobilitāte, transporta sistēma, satiksme, intensitāte, kvalitāte",0
980,Jūras krasta atkāpšanās Kolkas ragā,"Darbs „Jūras krastu atkāpšanās Kolkas ragā” ir pētījums par jūras krasta izmaiņām un to ietekmējošajiem faktoriem laika gaitā. Pētāmā teritorija ir izvēlēta aptuveni kilometru garš krasta iecirknis abpus Kolkas ragam.Bakalaura darbs sastāv no piecām sadaļām, pirmā daļa ir literatūras apskats, kurā tiek raksturota krasta joslas uzbūve, krastu tipi, krasta izmaiņas Latvijā un citās Baltijas jūras piekrastes daļās, pētāmā teritorija, krasta aizsardzība. Kā otrā daļa ir izmantotie materiāli un metodes, kas izmantoti darbā. Nākamā sadaļa ir iegūto rezultātu analīze, kurā tiek aprakstīti iegūtie dati, kam seko diskusija un secinājumi.Galvenā uzmanība ir vērsta uz krasta procesu izmaiņu raksturu un ar to saistītajām problēmām, kas tiek analizēti balstoties uz literatūras analīzi un darba gaitā izstrādātajiem kartogrāfiskajiem, kā arī krasta ģeoloģiskā monitoringa datiem.Atslēgas vārdi: Kolkas, erozija, krasts, krasta procesi, jūra.",0
981,Sociālā potenciāla nozīme pašvaldības attīstības veicināšanā: Burtnieku novada analīze,"Analizējot pašvaldības attīstību, visbiežāk par pamatu tam vai šī attīstība būs veiksmīga ņem vērā finanšu vai cilvēkresursu radītājus. Tomēr pēdējo gadu laikā uzmanība tiek pievērsta arī tā sociālā potenciāla nozīmei. Pašvaldības sociālo potenciālu var uzskatīt par vienu no svarīgākajiem priekšnoteikumiem, lai tās attīstība būtu veiksmīga, jo pat ja pašvaldībai ir pieeja daudz resursiem, bez pietiekoša sociālā potenciāla tās attīstība būs stagnējoša. Latvijā šis temats līdz šim nav plaši pētīts, tādēļ šī pētījuma mērķis ir novērtēt Burtnieku novada sociālo potenciālu un tā nozīmi pašvaldības attīstības procesos. Pētījuma laikā tika konstatēts, ka Burtnieku novada sociālajam potenciālam pašvaldības attīstības procesos ir nozīmīga loma. Tas ir veicinājis novada ekonomisko attīstību, atpazīstamību, tūrisma un atsevišķu sporta veidu attīstību. Tāpat atklājās, ka sociālais potenciāls ir tas, kas palīdz pašvaldībai labāk identificēt iedzīvotājiem aktuālākās problēmas.",0
982,Devona Daugavas svītas dolomīti Biržu – Pūteļu un Aiviekstes kreisā krasta atradnē,"Bakalaura darbā raksturoti Daugavas svītas dolomīti Biržu-Pūteļu un Aiviekstes kreisā krasta atradnē. Abās atradnēs sastādīti dolomītu slāņkopas ģeoloģiskie griezumi, no katra dolomīta slāņa noņemti paraugi un izgatavoti plānslīpējumi, ievāktajiem māla paraugiem veikta granulometriskā analīze. Secināts, ka karbonātiskās nogulas uzkrājušās vairākos etapos, mijoties normāla sāļuma baseina, norobežota baseina un plūdmaiņu līdzenuma apstākļiem. Dolomītu veidošanos pētītajās atradnēs visticamāk var izskaidrot ar evaporītu/sebhas un jūras ūdens dolomitizācijas modeļiem. Cikliskās ūdens līmeņa svārstības, ļoti iespējams, veicinājušas atkārtotus dolomitizācijas procesus un ļoti izturīgo dolomīta slāņu veidošanos. Abus pētītos griezumus nav iespējams precīzi korelēt, jo trūkst izteiktu marķierslāņu un dolomītu uzbūve ir pārāk atšķirīga.",0
983,Dzintara kultūrģeogrāfija Latvijā,"Mūsdienās tāds apgalvojums, kā Dzintars – Latvijas kultūras simbols šķietami neprasa nekādus paskaidrojumus un tiek pieņemts par pašsaprotamu nacionālās identitātes sastāvdaļu. Ikdienā dzintars sastopams pavīdam kā vārds kādā nosaukumā vai rota suvenīrveikaliņā, taču kopumā sabiedrībā nav skaidra priekšstata par to, kur rodama dzintara īpašā saikne ar Latviju un latviešu nāciju, kā tā veidojusies un, par spīti dažādiem vēstures notikumu pavērsieniem un paaudžu nomaiņām, saglabāta nesarauta.Sīkāk pievēršoties zīmīgāko un laikā noturīgāko dzintara prakšu – dzintarapstrādes, dzintara lingvistisko lietojumu un Dzintarzemes simbolisma - veidošanās gaitas izpētei, šis kultūrģeogrāfiskais pētījums izgaismo dzintara nozīmības Latvijā veidošanos un pārmantošanos 20. gadsimta notikumu dinamikā līdztekus nacionālās identitātes konstruēšanas norisēm.Atslēgvārdi: dzintars, dzintara prakses, Dzintarzeme, teritorializēšana, nacionālā identitāte, kultūrģeogrāfija",0
984,Reljefa ietekme uz lauksaimniecības zemju aizaugšanas gaitu morēnpaugurainē Taurenes pagastā,"Bakalaura darba mērķis ir noskaidrot reljefa ietekmi uz zemes izmantošanu un lauksaimniecības zemju aizaugšanu ar kokiem un krūmiem Taurenes pagastā.  Izmantojot dažādus kartogrāfiskos materiālus no Latvijas Universitātes Ģeogrāfijas un Zemes zinātņu fakultātē pieejamā karšu servera, sastādītas reljefa un zemes seguma kartes Taurenes pagastā. Dažādi zemes apauguma veidi analizēti atkarībā no novietojuma reljefā. Konkrēti zemes apauguma veidi detālāk pētīti dabā. Pētījumā secināts, ka apauguma tipu un dominējošo kokaugu sugu nosaka teritorijas novietojums reljefā. Atslēgvārdi: reljefs, zemes apaugums, zemes izmantošanas veids, apauguma veidi, koku sugas",0
985,Aizkraukles purva sociālā un ekonomiskā nozīme,"Bakalaura darbā ‘‘Aizkraukles purva sociālā un ekonomiskā nozīme‘‘analizēta Aizkraukles purva ekonomiskā un sociālā nozīme gan apkārtējo novadu ekonomikā gan purva tuvumā dzīvojošo iedzīvotāju un purva izmantotāju ikdienas dzīvē. Šo procesu izpratne ir ļoti nozīmīga purva ilgtspējīgu aizsardzības un saglabāšanas, kā arī piemērotas turpmākas apsaimniekošanas nodrošināšanā.Bakalaura darba mērķis ir izpētīt Aizkraukles purva ekonomisko un sociālo nozīmi. Lai sasniegtu mērķi, bakalaura darbā autore analizējusi purva izstrādes ekonomiskos rādītājus, kā arī informāciju, ko ieguvusi veicot daļēji strukturētās intervijas ar vietējiem iedzīvotājiem, mednieku klubiem un ekspertiem. Pētījuma teritorija ir Aizkraukles purvs, kur viena otrai atrodas blakus divas dažādas daļas – dabiska, kur ir dabas liegums ar īpaši aizsargājamām augu un dzīvnieku sugām un ietekmēta, kur notiek kūdras ieguve. Apkopotie rezultāti parāda, ka iedzīvotāji purva dabas vērtības uztver ļoti racionāli, aizmirstot par purva īpaši aizsargājamās teritorijas statusu. Darbs sastāv no literatūras apskata par purviem, to tipiem, izplatību, par to ekonomiskajām un dabas vērtībām, par ekosistēmu pakalpojumiem, pētījuma materiālu un metožu apraksta, rezultātu apkopojuma un pielikumiem. Atslēgas vārdi: Aizkraukles purvs, ekosistēmu pakalpojumi, ekonomiskā vērtība, kūdras ieguve, daļēji strukturētas intervijas",0
986,Lauku iedzīvotāju ģeogrāfiskā mobilitāte Pārgaujas novadā,"Pētījuma „Lauku iedzīvotāju ģeogrāfiskā mobilitāte Pārgaujas novadā” mērķis ir izvērtēt Pārgaujas novada iedzīvotāju ģeogrāfiskās mobilitātes īpatnības. Darbs veltīts līdz šim salīdzinoši maz aplūkotai tēmai - vairāk tiek pētīta iedzīvotāju ģeogrāfiskā mobilitāte pilsētās, bet mazāk - laukos. Darbā tiek apskatītas lauku teritorijas, kā dzīvesvietas, iezīmes, pakalpojumu un transporta nodrošinājums, kā arī iedzīvotāju galvenie kustības virzieni un braucienu biežums. Lauku teritorijā dzīvojot, mobilitātes nodrošināšanā būtiska loma ir transportam – sabiedriskajam un jo īpaši privātajam. Pārgaujas novada iedzīvotājiem ir nozīmīgs pilsētu (īpaši Cēsu) tuvums, kas sniedz papildus darba un mācību iespējas. Vietējā teritorijā pieejamo pakalpojumu klāsts ir relatīvi mazs, līdz ar to arī šis faktors pastiprina lauku iedzīvotāju mobilitāti uz pilsētu.Atslēgas vārdi: iedzīvotāju ģeogrāfiskā mobilitāte, Pārgaujas novads, lauki, transports, pakalpojumi.",0
987,Rūpnieciskā avāriju riska novērtēšana naftas  produktu pārkraušanas uzņēmumā SIA „OVI”,"Maģistra darba „Rūpnieciskā avārijriska novērtēšana naftas produktu pārkraušanas uzņēmumā SIA „OVI”” teorētiska daļa satur zinātniskās literatūras apskatu, bet praktiskā daļa - pētījuma izstrādei izvēlētās metodoloģijas aprakstu un iegūto rezultātu analīzi.Darbā raksturots riska jēdziens, apskatītas riska novērtēšanas koncepcijas, rūpnieciskā avāriju riska novērtēšanas metodes, izstrādāti avārijscenāriji un veikta likumdošanas analīze. Pētījumā izmantotās metodes – literatūras un vietas studijas; praktiskā modelēšana veikta ar specializēto programmu ALOHA 5.4.3, izmantojot riska analīzei raksturīgos meteoroloģiskos parametrus, naftas termināla SIA „OVI” saimniecisko aktivitāšu analīzes rādītājus saistībā ar pārkraujamajiem naftas produktiem un to bīstamības izvērtējumu, izstrādājot avārijscenārijus.",0
988,Vides politikas prioritātes mežsaimniecībā Latvijā,"Plašo mežu teritoriju dēļ mežsaimniecībai ir būtiska ietekme gan uz Latvijas dabas, gan saimnieciskajiem procesiem. Lai nenoplicinātu meža resursus, ir svarīgi veikt meža atjaunošanas plānošanu, kurā būtiska nozīme gan meža tipam, gan reproduktīvajam materiālam, gan teritorijas apsaimniekošanas mērķim. Darba mērķis ir iepazīties ar mežsaimniecības daudzveidīgajiem aspektiem, analizēt galvenos mežsaimniecības rādītājus, vides politikas lomu tajos un izvērtēt Latvijas mežu atjaunošanas sistēmu kā vides politikas prioritāti. Bakalaura darba ietvaros ir pētīta mežsaimniecība, to kontrolējošā likumdošana Latvijā, apskatīti vides aspekti Lveikta Latvijas un mežsaimniecības ziņā Latvijai līdzīgu Ziemeļeiropas valstu mežsaimniecības galveno rādītāju analīze, kā arī veikta Latvijas meža atjaunošanas sistēmas SVID analīze. Pētījums prezentēts LU 72. zinātniskajā konferencē 2014. gada 29. janvārī. Atslēgas vārdi: Mežsaimniecība, meža atjaunošana, SVID analīze, dabas aizsardzība",0
989,Kurzemes un Vīborgas plutonu skābo iežu mineraloģiskais un petrogrāfiskais raksturojums,"Bakalaura darbā – „Kurzemes un Vīborgas plutonu skābo iežu mineraloģiskais un petrogrāfiskais raksturojums” ir raksturoti pētāmajās teritorijās sastopamie skābie intruzīvie ieži. Pētījuma mērķis ir sniegt Kurzemes un Vīborgas plutonu skābo iežu paraugu mineraloģisko un petrogrāfisko raksturojumu.Balstoties uz sastādītajiem iežu makroparaugu, urbumu seržu, pieslīpējumu un plānslīpējumu aprakstiem, konstatēts, ka abu intruzīvo ķermeņu minerālais sastāvs, struktūras un tekstūras, un ieži kopumā ir ar nelielām atšķirībām, kas liecina par viena tipa intruzīvajiem apstākļiem ar nedaudz atšķirīgu magmatiskā kausējuma sastāvu.Atslēgas vārdi: mezoproterozojs, rapakivi granīti, akcesorie minerāli, N-53 Ventspils, vīborgīts.",0
990,Avārijscenāriju izstrāde un analīze SIA „Riga fertilizer terminal”,"Maģistra darbs „Avārijscenāriju izstrāde un analīze SIA „Riga fertilizer terminal””  izstrādāts ar mērķi izvērtēt ar minerālmēslu pārkraušanu saistītos avārijriskus un negadījumu norises scenārijus, lai spētu novērtēt iespējamos draudus cilvēku dzīvībai, veselībai un īpašumam. Pētījums veikts izmantojot matemātiskās modelēšanas metodes.Pētījuma rezultātā tika konstatēts, ka minerālmēslu putekļu noplūdes gadījumā kaitīgo vielu dispersijai būtu pakļautas teritorijas aptuveni 15 – 20 km rādiusā no negadījuma vietas, savukārt eksplozijas rezultātā sprādziena viļņa radītās sekas izjustu cilvēki vairāk kā 15 km rādiusā no eksplozijas avota, turklāt nepilnu 3 km rādiusā sagaidāmi draudi veselībai un pat dzīvībai.Maģistra darbs sastāv no 78 lapaspusēm, 17 attēliem, 6 tabulām un 66 literatūras avotiem.Atslēgas vārdi: modelēšana, avāriju scenāriji, dispersija, eksplozija, ALOHA, HYSPLIT, PEAC-WMD.",0
991,Dabiskie zālāji kā medus bites Apis mellifera ganības,"Daces Bērziņas bakalaura darba “Dabiskie zālāji kā medus bites Apis mellifera ganības” mērķis ir noskaidrot medus botānisko izcelsmi bišu saimēm, kuras atrodas ar dabiskajiem zālājiem bagātā apvidū. Pētījums veikts balstoties uz 2013. gada veģetācijas sezonas datiem, noteiktas 49 augu sugas, kas veido medus paraugu botānisko sastāvu. 40 no noteiktajām sugām ir nektāraugi un ~73 % no šiem nektāraugiem ir sastopami dabiskajos zālājos. Dabiskie zālāji medus bites Apis mellifera ganībām ir nozīmīgi, jo ~65 % no visiem atrastajiem putekšņiem pieder dabisko pļavu un ganību augiem.Dace Bērziņas bakalaura darbs sastāv no 5 nodaļām ar 9 apakšnodaļām, darba tekstuālo informāciju papildina 15 attēli, 4 tabulas un 1 pielikums, tas satur 68 lpp.Atslēgas vārdi: Apis mellifera, dabiskie zālāji, sporu-putekšņu analīze, medus botāniskā izcelsme, resursi",0
992,Pļavu biotopu mainība dabas liegumā „Korneti–Peļļi”,"Bakalaura darbā pētīta pļavu biotopu mainība un to ietekmējošie faktori dabas liegumā ‘’Korneti - Peļļi’’ un pašreizējo apsaimniekošanas veidu ietekme uz bioloģiski vērtīgajās pļavās esošo augu sugu sastāvu. Galvenokārt apsaimniekošanas pārtraukšanas un bebru darbības rezultātā 11 gadu laikā 3 no dabas liegumā esošajām pļavām ir aizaugušas, 16, no kurām 7 bijušas bioloģiski vērtīgas, ir sākušas aizaugt. Dažas bioloģiski mazvērtīgās pļavas, pateicoties apsaimniekošanas veida maiņai un citiem faktoriem, ir kļuvušas bioloģiski vērtīgas.Bioloģiski vērtīgajās pļavās augu sugas ietekmē pļavu tipam neatbilstošs apsaimniekošanas veids un apsaimniekošanas veida maiņa, kā rezultātā mainās augu sugu dominance, sugu sastāvs un augu stāva augstums. Vērojama arī atsevišķu augu sugu izzušana (Nardus stricta), vai izplatīšanās (Platanthera chlorantha).",0
993,Salacgrīvas novada iedzīvotāju mobilitāte,"Bakalaura darba „Salacgrīvas novada mobilitāte” mērķis ir raksturot Salacgrīvas novada iedzīvotāju migrāciju un mobilitāti reģionālā un nacionālā līmenī. Bakalaura darbs tika strukturizēts trīs daļās: teorētiskajās studijās par mobilitāti, migrāciju un svārstmigrāciju, Salacgrīvas novada raksturojumā un pētījuma daļā par novada mobilitāti un migrāciju.Salacgrīvas novada mobilitāte tika pētīta ikdienas reģionālā un nacionālā līmenī. Lai iegūtu nepieciešamos datus par novada mobilitāti, tika veikta iedzīvotāju anketēšana. Bakalaura darbā tika aprakstīta Salacgrīvas novada infrastruktūra, saimniecība, iedzīvotāju izmaiņas novadā un bezdarbs. Pētījuma daļā tika noskaidroti Salacgrīvas mobilitātes virzieni, iemesli, kādēļ cilvēki pārvietojas uz noteiktām vietām, un mobilitātes biežums. Salacgrīvas novada iedzīvotāji visvairāk pārvietojas uz Rīgu darba un mācību dēļ, bet uz Limbažiem un Valmieru, lai iepirktos un apmeklētu ārsta pakalpojumus. Tāpat tika noskaidrots iedzīvotāju viedoklis pa",0
994,Garāžu kopu kultūrģeogrāfija; Rīgas piemērs,"Bakalaura darba pētāmā tēma ir garāžu kopu kultūrģeogrāfija Rīgas pilsētā. Pētījuma objekts ir garāžu kopas visā Rīgas pilsētas teritorijā. Darba mērķis ir veikt Rīgas pilsētas garāžu kopu kartēšanu un struktūru salīdzinājumu un sociālās dzīves analīzi. Pētījums balstās uz novērojumiem un vietas studijām un garāžu īpašnieku vai nomnieku un speciālistu anketēšanu un intervēšanu.Darbs sastāv no sešām nodaļām. Pirmajā nodaļā tiek apskatīti garāžu kopu veidošanās vēsturiskie aspekti. Otrajā nodaļā tiek apskatītas pētījuma darba gaitā izmantotās metodes un materiāli. Trešajā nodaļā tiek aprakstīts, kam pieder garāžu kopas Rīgas pilsētā, kādā veidā notiek garāžu noma un citi darījumi. Ceturtā nodaļa sastāv no apsekoto garāžas kopu apraksta. Piektajā nodaļā aprakstīti un salīdzināti garāžu kopu tipi pēc dažādiem parametriem. Savukārt sestā nodaļa sniedz ieskatu garāžu kopu sociālajā dzīvē.Atslēgas vārdi: garāža, garāžu kopa, Rīga, Padomju Savienība",0
995,Novēroto laika apstākļu un laika zīmju savstarpējo sakarību izvērtējums,"Latviešu tautas ticējumos ir neliela, bet nozīmīga daļa, kuru aizņem laika zīmes jeb tautas ticējumi, ar kuru palīdzību, novērojot dabu, var prognozēt laika apstākļus. Ikviens cilvēks zina vismaz vienu tautas ticējumu un zina, kā to pielietot. Mūsdienās daudzveidīgas prognozēšanas aparatūras dēļ tas paliek neaktuāli, bet aktuāls paliek jautājums - vai tiešām var prognozēt laiku, izmantojot ticējumus?Bakalaura darbā ir izvērtēta novēroto laika apstākļu un laika zīmju savstarpēja sakarība laika posmā no 1981. gada līdz 2010. gadam, izmantojot 11 novērojumu stacijas pa visu Latviju. Raksturoti četri tautas ticējumi un izvērtēti to piepildīšanas gadījumi Latvijas teritorijā.Atslēgvārdi: Latvija, tautas ticējumi, laika zīmes.",0
996,Antropogēnās ietekmes liecības Rīgas Velnezera nogulumos,"Anda Dručka, 2014. Antropogēnās ietekmes liecības Rīgas Velnezera nogulumos. Bakalaura darbs dabaszinātņu bakalaura grāda iegūšanai dabaszinātnēs. Rīga, Latvijas Universitāte, Ģeogrāfijas un Zemes zinātņu fakultāte, Vides zinātnes nodaļa, 79 lpp. Bakalaura darba mērķis ir izpētīt un raksturot antropogēnās ietekmes apmērus Velnezera ezeru nogulumos, izmantojot nogulumu un ūdeņu ķīmisko analīžu pētījumus.Bakalaura darba izpildes gaitā autore iepazinās ar publicēto un nepublicēto literatūru, kartogrāfiskajiem materiāliem par Velnezeru, Rīgavas līdzenumu un Baltijas ledus ezeru. Autore apguva lauka darbu metodes, karsēšanas zudumu analīzi un tās datu apstrādi datorprogrammā TILIA, metālu noteikšanu un makroatlieku analīzi ezeru nogulumos, ūdeņu ķīmiskās analīzes un veica ezera batimetriskās kartes izstrādi datorprogrammā GIS ESRI ArcMap.Autores iegūtie rezultāti, izmantojot ezeru nogulumu un ūdens ķīmisko analīžu datus, ļauj spriest, ka ezera nogulumu izmaiņas un ūdeņu ķīmiskais sastāvs",0
997,Timbas ezera nogulumi un to paleobotāniskā analīze,"Bakalaura darbā pētīti Timbas ezera nogulumi, veicot nogulumu zondēšanu, urbšanu, iegūtos ezera nogulumu paraugus analizējot ar sporu-putekšņu analīzi, lai noskaidrotu nogulumu paleobotānisko sastāvu.    Sporu-putekšņu analīzes rezultāti ļauj secināt, ka Timbas ezera pētītie nogulumi uzkrājušies kopš leduslaikmeta beigu posma, kad ezera apkārtnē valdīja subarktiski apstākļi, vēl nebija mežu, cauri klimatiskajam optimumam, kad veģetācijā dominēja platlapji, un holocēna beigu posmam līdz mūsdienām, kad mežu sastāvā palielinājās skujkoku īpatsvars. Bakalaura darbs ietver 56 lapaspuses, ievadu, 4 nodaļas, secinājumus, literatūras sarakstu, 14 attēlus, 3 tabulas un pielikumu.Raksturvārdi: gitija, sporu-putekšņu analīze, aļģes, mikroskopiskās atliekas.",0
998,Epifītisko sūnu izplatību ietekmējošie faktori dabiskajos mežu biotopos Gulbenes novadā,"Darba mērķis ir raksturot epifītisko sūnu sastopamību un izplatību ietekmējošos faktorus. Pētījums veikts dabiskajos mežu biotopos Gulbenes novadā. Epifītisko sūnu izplatība analizēta četros biotopu veidos: jauktos platlapju mežos, boreālajos mežos, melnalkšņu staignājos un purvainajos mežos, kā arī divos kontrollaukumos blakus cirsmām.Aprakstīti sūnu augšanas vietas ekoloģiskie apstākļi: koka suga uz kuras konstatēta, mizas pH, stumbra diametrs, sūnu audzes aizņemtā platība, debespuse, noteikts noēnojuma līmenis parauglaukumā. Sūnu sugu augšanas apstākļu atbilstība priekštatam par tām tipiskajiem apstākļiem, noteikta izmantojot Dulla indikatorvērtības sūnaugiem (novērtēti apgaismojuma, temperatūras, mitruma, substrāta reakcijas un kontinentalitātes parametri).-",0
999,Renaturalizācijas procesi kūdras izstrādes laukos Medema purvā,"Purvu nosusināšana ir galvenais purvu attīstību un izplatību ierobežojošais faktors. Negatīvo faktoru novēršana vai samazināšana, atjaunojot purvu ekoloģiskos, fizikālos u.c. procesus, ir galvenais rekultivācijas priekšnoteikums. Bakalaura darba mērķis ir analizēt renaturalizācijas procesus kūdras izstrādes laukos Medema purvā. Darbs sastāv no literatūras apskata par purviem, to funkcijām un vērtībām, lietojuma veidiem un purvu rekultivāciju, kā arī pētījuma metožu apraksta, rezultātu apraksta un diskusijas, un pielikumiem. Medema purva kūdras izstrādes laukos notiek lēna augstā purva dabiskā atjaunošanās, kas netiek veicināta ar speciāliem apsaimniekošanas pasākumiem.Atslēgas vārdi: kūdrājs, nosusināšana, rekultivācija, Medema purvs",0
1000,Vidzemes augstienes un Kurzemes rietumu piekrastes klimatisko apstākļu salīdzinājums,"Bakalaura tēma - Vidzemes augstienes un Kurzemes rietumu piekrastes klimatisko apstākļu salīdzinājums.Bakalaura darbs sastāv no 3 nodaļām, kurās ir izvērtēts klimats un tā ietekmējošie faktori atšķirīgos Latvijas reģionos. Darbā tika izvērtēts un salīdzināts abu reģionu klimatiskie apstākļi, tas kā tie ir mainījušies un, kādas ir atšķirības starp autores izvēlētajiem reģioniem Latvijas rietumu piekrasti (Ventspils, Liepāja) un Latvijas centrālo daļu (Zosēni, Priekuļi). Pētījuma daļā tiek izmantoti meteoroloģijas fonda dati no Latvijas Vides, Ģeoloģijas un Meteoroloģijas centra (LVĢMC) arhīva, kas tiek vizualizēti diagrammās un tabulās. Darbā iegūtie rezultāti liecināja par to, ka galvenokārt rietumos ir lielāki nokrišņu daudzumi un temperatūras svārstības, bet Vidzemē galvenokārt temperatūra, kas atkarībā no sezonām ir atšķirīgas un mainīgas pēdējo 30. gadu laikā.Atslēgvārdi – Klimats, mainība, noteicošie faktori, saules spīdēšanas ilgums, nokrišņi, Vidzemes augstiene, Kurzemes rietumu piekraste.",0
