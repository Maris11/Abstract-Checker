id,title,abstract,is_generated
1,Tiesas izdevumu noteikšanas prasības un piemērošanas īpatnibas civilprocesā.,"Praksē visbiežāk sastopamie problēmjautājumi ir saistāmi ar likumdevēja noteikto valsts nodevas apmēru, kas, iespējams, ierobežo personas brīvu pieeju tiesu iestādēm. Tāpat, izvērtējot personas mantisko stāvokli, būtu ievērojams samērīguma princips, lai personai netiktu liegtas tiesības uz tiesas pieejamību. Autore uzskata, ka aktuāla problēma ir Civilprocesa likuma 43.panta ceturtajā daļā paredzētās tiesas vai tiesneša tiesības izvērtēt personas mantisko stāvokli, tomēr Civilprocesa likumā nav norādīti konkrēti kritēriji, kas neļauj personai veikt tiesas izdevumu samaksu, ceļot prasību tiesā. Pētījuma gaitā būtu apsverams, vai Civilprocesa likuma 34., 35.pantā un 43.panta ceturtā daļa nebūtu papildināma, lai tiktu vienveidota tiesu prakse un pieņemti vienveidīgi nolēmumi. Pētījuma mērķis ir izvērtēt valsts nodevas apmēra samērīgumu attiecībā pret indivīda tiesību aizstāvēšanu tiesā, kā arī likumdevēja gribas noskaidrošanu, kas pieļauj likuma robu pastāvēšanu un tiesu faktiskās rīcības izvērtēšanu, realizējot Civilprocesa likuma piemērošanu praksē. Pētījuma gaitā noskaidrots, ka likumdevējs, nenosakot kancelejas nodevas mērķi, pieļauj, ka Civilprocesa likumā ir iekļauti tiesas izdevumi, kuri dublējas ar Ministru kabineta noteikumos noteiktajiem tiesas sniegtajiem maksas paklpojumiem. Tāpat noskaidrots, ka likumdevējs nav konkretizējis, kāpēc Civilprocesa likuma 34.pantā ticis noteikts tieši šāds valsts nodevu apmērs. Kā arī nav rastas skaidras atbildes vai, nosakot valsts nodevu apmēru, likumdevējs būtu vērtējis to samērīgumu attiecībā pret vispārējo ekonomisko situāciju valstī un valsts iedzīvotāju maksātspēju. Turklāt izpētes gaitā nskaidrots, ka Civilprocesa likuma 43.panta ceturtās daļas nevienveidīga piemērošana varētu tikt vērtēta, kā personas tiesību uz pieeju tiesai pārkāpumus.",0
2,Tiesu varas neatkarības diskurss Latvijas teritorijā (1940-1993),"Līdz ar cilvēktiesību atzīšanu un attīstību starptautiskajā telpā, aktualizējās arī tiesiskuma nodrošināšanas jautājums. Tiesiskums ir viena no kopīgajām vērtībām, kas ir Eiropas Savienības pamatā. Tiesu varas neatkarība ir būtisks priekšnosacījums tiesiskuma nodrošināšanai. Tomēr tiesu varas neatkarības principa pārkāpumi un ar to saistītā problemātika, pastāv vēl mūsdienās. Maģistra darba mērķis ir izpētīt tiesu varas neatkarības diskursu Latvijas teritorijā (1940 - 1993), analizējot tā laika izpratni par tiesu varu un tās neatkarību.  Tiesu varas neatkarības problemātika neradās tukšā vietā. Lai Latvija varētu realizēt starptautiski atzīto prasību pēc neatkarīgas un objektīvas tiesas, vispirms ir jābūt vienotai izpratnei par tiesu neatkarības saturu un tā tvērumu. Savukārt šīs izpratnes formēšana nav iespējama bez vēsturiskās izpētes.",0
3,Piesārņojuma novēršanas tiesiskais regulējums lauksaimniecībā,"Maģistra darbā “Piesārņojuma novēršanas tiesiskais regulējums lauksaimniecībā” tiek aplūkoti  priekšnoteikumi dažādu potenciāli piesārņojošu vielu lietošanai lauksaimniecībā, lai mazinātu piesārņojuma iespējamību. Darbā analizēts  izkliedējošā (difūzā) piesārņojuma regulējums un ar to saistītā problemātika lauksaimniecībā. Autore darba izstrādes gaitā konstatējusi vairākas problēmas, kas pastāv tiesiskajā regulējumā, pētot dažādas publikācijas, normatīvos aktus, literatūru un citus avotus. Darbā piedāvāti risinājumi problēmu novēršanai, pilnveidojot normatīvo regulējumu un novēršot konstatētās nepilnības. Kā secināja autore, piesārņojuma    uzraudzība lauksaimniecībā ir sarežģīta un tiek realizēta ar daudzu normatīvo aktu palīdzību, kuru pārzināšana sagādā grūtības ne tikai lauksaimniekam, bet arī uzraugošajām iestādēm.",0
4,Latvijas Republikas Valsts prezidenta ievēlēšana un tā pilnveidošanas aspekti,"Jau vairākus gadus Latvijā gan iedzīvotāju vidū, gan parlamenta telpās ir izskanējis tāds variants, ka tauta varētu vēlēt Valsts prezidentu vispārīgās, vienlīdzīgās, tiešās un aizklātās vēlēšanās. Jāatzīst, ka šādas vēlēšanas nav raksturīgas valstīm ar  parlamentārās republikas valsts iekārtu, kur Valsts prezidentu ievēlē pats parlaments, kurā konstitucionālos pienākumus pilda tautas vēlēti deputāti. Bet gan šāds regulējums ir izplatīts valstīs, kuras ir federācijas vai arī Valsts prezidentam ir plašākas pilnvaras nekā parlamentārās republikās. Galvenais šī darba mērķis bija aplūkot Valsts prezidenta ievēlēšanas procedūru Latvijas Republikā, kā arī salīdzināt to ar citām valstīm, no kurām iespējams varētu kaut ko pārņemt un papildināt Latvijas regulējumu. Tas nozīmē to, ka tika aplūkots arī tautas vēlēta prezidenta vēlēšanu procedūra, kuras variācijas iespējas attiecībā pret pašreizējo vēlēšanu procedūru bija iecienīts temats gan pirmās neatkarības laikā, gan pēc neatkarības atjaunošanas, kā arī tagad.  Pētījuma rezultātā tika konstatēts, ka parlamentārā republikā tautas vēlēts Valsts prezidents bez plašākām pilnvarām ir iespējama kombinācija, kā to arī norāda piemēri citās valstīs. Diskusiju vērts arī būtu variants, kad Valsts prezidentu ievēlē Saeima un pašvaldību pārstāvji, kas arī ir citu valstu konstitūcijās vērojama tendence.",0
5,"Pamattiesību ierobežojuma tiesiskuma kritērijs ""noteikts ar likumu"" Satversmes tiesas judikatūrā","Maģistra darbā pētīts pamattiesību ierobežojuma ar “likumu” saturs Satversmes tiesas judikatūrā. Darba mērķi ir izpētīt jēdziena “likums” saturu, likumdošanas procesā pieļautās likumdevēja kļūdas, ko konstatējusi Satversmes tiesa, izpētīt tiesu prakses piemērus, kuros atspoguļojas labas likumdošanas principa saturs un apkopot labas likumdošanas satura likumdošanas procesa uzlabošanai. Darba pētnieciskajā daļā tiek sniegts risinājums normas skaidrības uzlabošanai, balstoties uz Latvijas judikatūru un arī ārvalstu piemēriem, tāpat tiek rasti risinājumi likumdošanas procesa kvalitātes uzlabošanai, minot konkrētus piemērus, balstoties uz Satversmes tiesas judikatūrā formulēto labas likumdošanas principu, tādējādi veicinot sabiedrības uzticēšanos valstij un tiesībām.",0
6,Dzīvības un veselības apdraudējums dalībā un līdzdalībā,"Maģistra darba tēma ir “Dzīvības un veselības apdraudējums dalībā un līdzdalībā.”  Darbā tiek pētīta dalības un līdzdalības attīstība Latvijas teritorijā. Dalības un līdzdalības attīstība sākta pētīt ar likumiem, kas bija spēkā Latvijas teritorijā no 1918. gada 18. novembra. Darbā tiek aplūkoti dalības un līdzdalības jēdzienu skaidrojumi un īpašie jautājumi. Darba ietvaros tiek aplūkota arī dalības un līdzdalības nošķiršana.  Darbā tiek analizēta tiesu prakse par dzīvības un veselības apdraudējumu dalībā un līdzdalībā. Darba mērķis ir izpētīt un analizēt literatūru, normatīvo regulējumu un, galvenokārt, tiesu praksi par vairāku personu piedalīšanos noziedzīgos nodarījumos, kuri apdraud personu dzīvību un veselību.",0
7,Pašvaldības domes un tās priekšsēdētāja atlaišanas mehānisms Latvijā,"Pašvaldības autonomijas princips paredz, ka pašvaldība savās izpausmēs lielā mērā ir neatkarīga. Tomēr pašvaldības rīcības tiesiskuma kontroles ietvaros dažādām pilnvarotajām institūcijām ir piešķirtas tiesības atlaist pašvaldības lēmējinstitūciju vai domes priekšsēdētāju. Šādu tiesību izmantošana var radīt, galvenokārt, Satversmes 101. pantā ietverto tiesību pārkāpumus, tādēļ ir ļoti svarīgi atlaišanu veikt ievērojot demokrātiskā tiesiskā valstī pastāvošos principus un normatīvos aktus. Darba mērķis ir analizēt pašvaldības domes un tās priekšsēdētāja atlaišanas mehānismus Latvijā, identificējot problēmjautājumus, kas saistīti ar šo mehānismu izmantošanu. Tāpat darbā tiek analizēti pašvaldības domei un tās priekšsēdētājam piešķirtie tiesību aizsardzības līdzekļi, kas kļūst pieejami, ja šādi mehānismi tiek izmantoti. Tika secināts, ka nepieciešams uzlabot mehānismus, kas paredz pašvaldības domes un tās priekšsēdētāja atlaišanu. Šādi pašvaldības tiktu pasargātas no nepareizas tiesību normu interpretācijas, politiskajām intrigām, un tiktu veicināta vietējo iedzīvotāju iesaiste pašvaldību darbā.",0
8,Brexit tiesiskās sekas ģimenes lietās,"Maģistra darbs “Brexit tiesiskās sekas ģimenes lietās” ir vērsts uz aktuālo ģimenes tiesību jautājumu izpēti saistība ar Apvienotās Karalistes izstāšanos no Eiropas Savienības. Maģistra darba galvenais uzdevums ir konstatēt, kāda būs Apvienotās Karalistes juridiskā darbība nākotnē, situācijās, kad ģimenes lietās pastāvēs pārrobežu elements. Maģistra darba saturs tiek balstīts uz dažādu tiesību aktu izpēti, judikatūras analīzi, juridiskās literatūras (doktrīnas) izpēti. Darba ietvaros galvenokārt tika analizēta Eiropas Savienības Tiesas judikatūra. Darba ietvaros tika konstatētas dažādas Eiropas Tiesību avotu nesakritības ar starptautiskajiem tiesību avotiem. Maģistra darbs ir rakstīts latviešu valodā un sastāv no anotācijas latviešu un angļu valodā, četrām nodaļām, kopsavilkuma, izmantotās literatūras saraksta un kopējais apjoms ir uz 72 lapaspusēm.",0
9,Nepilngadīgajiem piekrītošā manta un tiesiskā regulējuma problēmas.,"Maģistra darba tēma ir “Nepilngadīgajiem piekrītošā manta un tiesiskā regulējuma problēmas”. Praksē aizbildņi bieži saskaras ar nepieciešamību vērsties bāriņtiesā, lai saņemtu atļauju, lai varētu rīkoties ar bērna mantu. Bāriņtiesu uzdevumā, pirms dot atļauju aizbildnim rīkoties ar bērna mantu, ir izvērtēt vai rīcība būs bērna interesēm atbilstoša. Šāda bāriņtiesas starpniecība praksē kavē aizbildņa ātru un efektīvu darbību bērna mantas pārvaldībā.",0
10,Noziedzīgi iegūtu līdzekļu legalizēšanas sastāvs un tā pierādīšanas problemātika,"Noziedzīgi iegūtu līdzekļu legalizēšana jeb naudas atmzgāšana mūsdienās ir ļoti izplatīts noziedzīgais nodarījums, kuru cenšas apkarot visā pasaulē. Arī Latvijas likumdevēji un tiesībsargājošo iestāžu pārstāvji ir centušies veikt visu nepieciešamo, lai efektīvi cinītos ar šo noziegumu. Tādēļ īpaši svarīgi ir saprast, kas ietilpst šī nozieguma sastāvā un kāda ir tā pierādīšanas kārtība. Maģistra darba mērķis ir veikt noziedzīgi iegūtu līdzekļu legalizācijas sastāva analīzi, kā arī izpētīt tā pierādīšanas īpatnības. Darbā ir aplūkoti tādi aktuāli problēmjautājumi kā autonoma noziedzīgi iegūtu līdzekļu legalizācija, prezumēta noziedzīgi iegūta manta kā noziedzīgi iegūtu līdzekļu legalizēšanas priekšmets, samazināts pierādīšanas standarts attiecībā uz mantas noziedzīgo izcelsmi, pierādīšanas nastas pārlikšana un citi tiesību doktrīnā un praksē pastāvošie jautājumi.",0
11,Nesaderīga un nelikumīgā valsts atbalsta atgūšana maksātnespējas procesā Latvijā,"Gadījumos, kad nelikumīgi izmaksāto valsts atbalstu ir jāatgūst no uzņēmumiem, kuri ir nonākuši finansiālās grūtībās vai ir maksātnespējīgi, jāatceras, ka šādas grūtības neietekmē pienākumu atgūt līdzekļus. Lai izpildītu savu pienākumu atgūt nesaderīgu atbalstu, dalībvalsts var vai nu atgūst no atbalsta saņēmēja visu šī atbalsta summu kopā ar procentiem, vai, ja tas nav izdarīts, pasludina attiecīgā uzņēmuma maksātnespēju. Tādēļ dalībvalstij, ir pienākums veikt šīs sabiedrības likvidāciju, reģistrēt tās prasību kā vienu no šīs sabiedrības saistībām vai veikt citus pasākumus, kas ļauj atgūt atbalstu. Nelikumīga atbalsta atgūšana, kas atzīts par nesaderīgu ar iekšējo tirgu, ir jāveic nekavējoties un saskaņā ar procedūrām, kas noteiktas attiecīgās dalībvalsts tiesību aktos, ar nosacījumu, ka tās ļauj nekavējoties un efektīvi izpildīt Komisijas lēmumu. Runājot par nelikumīga un ar iekšējo tirgu nesaderīga atbalsta atgūšanas laika aspektiem, jāņem vērā, ka novēlota atgūšana, proti, pēc noteiktā termiņa, nevar izpildīt Līguma par Eiropas Savienības darbību prasības.",0
12,Normatīvo aktu preventīvās konstitucionālās kontroles teorētiskie un praktiskie aspekti,"Maģistra darba teorētiskajā daļā ir analizēts preventīvās konstitucionālās kontroles jēdziens un tā raksturīgākās pazīmes, īpašu uzmanību veltot ilggadējā Francijas konstitucionālās kontroles modeļa analīzei. Vienlaikus ir vērtēti būtiskākie tiesību doktrīnā minētie preventīvās konstitucionālās kontroles pretargumenti, meklējot efektīvāko veidu tās īstenošanā. Praktiskajā daļā ir aplūkota preventīvās konstitucionālās kontroles izpausme un darbība Eiropā, labākos risinājumus attiecinot uz Latvijas konstitucionālās kontroles iespējamo pilnveidi. Autora ieskatā, pretēji tiesību doktrīnā paustajiem viedokļiem, korekti implementēta, preventīvā konstitucionālā kontrole var kalpot par veiksmīgu risinājumu tiesikās noteiktības un normatīvo aktu kvalitātes celšanai.",0
13,Tieslietu padomes nozīme tiesiskā valstī,"Tieslietu padome Latvijā pastāv jau gandrīz desmit gadus, tās mērķis ir tiesiskā valstī pārstāvēt tiesu varas viedokli un aizsargāt tiesu varas neatkarību, īstenojot valsts varas dalīšanas principu. Šī darba mērķis ir noskaidrot Tieslietu padomes kā tiesu varas pašpārvaldes institūcijas nozīmi tiesiskā valstī. Darba ietvaros autore analizē tiesu varas neatkarības lomu tiesiskā valstī un varas dalīšanas sistēmā, salīdzina tieslietu padomju modeļus Eiropā un analizē Tieslietu padomes Latvijā darbības efektivitāti, pētot, kā likumdevējs ir ņēmis vērā Tieslietu padomes viedokli par likumprojektiem laikposmā no 2017.-2019.gadam, lemjot par tiesu varas attīstību Latvijā. Rezultātā autore secina, ka tiesu varas neatkarības stiprināšanai nepieciešamas izmaiņas Tieslietu padomes sastāvā, kā arī tiesnesis, kas ir Tieslietu padomes loceklis, būtu daļēji jāatbrīvo no tiešo darba pienākumu veikšanas. Likumdevējam nav pienākums ņemt vērā Tieslietu padomes viedokli, tas var pieņemt tiesībpolitiskus lēmumus, tomēr tiesiskas valsts principa ievērošanai ir būtisks cieņpilns un argumentēts dialogs starp valsts varas atzariem, lai ievērotu sabiedrības intereses.",0
14,Kriminālatbildība par neslavas celšanu,"Tiesības uz vārda brīvību ir uzskatāmas par vienām no fundamentālajām cilvēka pamattiesībām. Var rasties situācijas, kad tiesības uz vārda brīvību nonāk kolīzijā ar citām cilvēku pamattiesībām. Tādos gadījumos likumdevējam ir jāparedz tāds tiesiskais regulējums, kas spēj efektīvi un taisnīgi atrisināt pamattiesību kolīziju. Viens no tādiem tiesiskajiem regulējumiem ir paredzēts Latvijas Republikas Krimināllikuma 157. pantā, kas paredz atbildību par neslavas celšanu. Straujas tehnoloģiskās attīstības rezultātā, mūsdienās ir pieejams milzīgs klāsts ar līdzekļiem, kurus var izmantot komunikācijai un informācijas izplatīšanai. Komunikācijai paredzēto līdzekļu daudzveidība noved pie tā, ka neslavas celšanu var īstenot visdažādākajos veidos. Latvijas krimināltiesības pastāv zināmas neskaidrības saistībā ar kriminālatbildības noteikšanu gadījumos, kad neslavas celšanas notiek masu saziņas līdzekļos.   Darba mērķis izpētīt kriminālatbildības noteikšanas tiesiskos aspektus saistībā ar neslavas celšanu masu saziņas līdzeklī  Lai sasniegtu izvirzīto mērķi ir nepieciešams izpētīt neslavas celšanas nodarījuma kvalifikācijas tiesiskos aspektus, izprast jēdziena “masu informācijas līdzekļi” saturu, sintezēt iegūto informāciju un noteikt problēmas saistībā ar neslavas celšanas masu saziņas līdzeklī nodarījuma kvalifikāciju.",0
15,Psiholoģiska rakstura terors darba vietā.,"Psiholoģiskā terora izpausmes darba vietā raksturo kā emocionālu vardarbību un iebiedēšanu, kas vērsta pret darbinieku un saistīta ar tiesiskās vienlīdzības principa, diskriminācijas aizlieguma principa, atšķirīgas attieksmes aizlieguma principa, kā arī personas cieņas un goda aizskaršanu, personas neaizskaramības principa, tiesībām uz darbu pārkāpumiem (nenodrošinot vienlīdzīgus, taisnīgus un veselībai nekaitīgus darba apstākļus), ko īsteno vai pieļauj darba devējs. Pētījuma mērķis ir analizēt psiholoģiska rakstura terora izpausmes darba vietā un īstenošanas aizlieguma tiesisko regulējumu Latvijas Republikas tiesību sistēmā. Pētījuma rezultāti liecina, ka Latvijas Republikas tiesību sistēmā darbinieku pret psiholoģisko teroru darba vietā aizsargā Latvijas Republikas Satversme, Darba likums un citi speciālie likumi. Darba tiesisko attiecību regulējums no darbinieka tiesību aizsardzības aspekta ir formāli pilnīgs, likumdevējs nostiprinājis sociālās normas, kas vērstas uz darbinieka cilvēktiesību aizsardzību, taču nevienā likumā (jāsaprot plaši) nav noteikts imperatīvs aizliegums darba vietā īstenot pret darbinieku vērstu psiholoģisko teroru, vidusmēra tiesību lietotājam (likuma lasītājam) saprotamā un skaidrā tekstā, tādējādi secināms, ka nepieciešama likumdevēja nepārprotama izšķiršanās par šādu jautājumu noregulēšanu.   Atslēgvārdi: psiholoģisks terors, darba vieta, mobings, bosings.",0
16,Reģistrētās partnerattiecības un to normatīvā regulējuma ieviešanas iespējas Latvijā.,"Maģistra darbs veltīts nereģistrēto kopdzīves partneru attiecību problemātikai Latvijas tiesiskajā telpā nolūkā identificēt problēmu loku, ar ko sastopas kopdzīvē dzīvojoši partneri, un izvērtēt, vai pastāv nepieciešamība izstrādāt papildu tiesiskos mehānismus partnerattiecību nodrošināšanai un aizsardzībai. Darba mērķis ir izpētīt partnerattiecību institūta ieviešanas iespējas Latvijā, analizējot citu valstu normatīvos aktus, un izstrādāt priekšlikumus tam, kā ir iespējams sakārtot tiesisko bāzi nacionālajā līmenī. Darba ietvaros autore izpētīja partnerattiecību institūta rašanās vēsturi, veica nereģistrēto partnerattiecību un laulības tiesību salīdzinošu analīzi, apskatot citu valstu partnerattiecību normatīvo regulējumu, kā arī izskatīja reģistrētu partnerattiecību ieviešanas iespējas Latvijas juridiskajā telpā.",0
17,Pret komercsabiedrībām vērsti noziedzīgi nodarījumi- tos veicinošie faktori un novēršana,"Komercsabiedrības kā noziedzīgu nodarījumu upuri ir kriminoloģijā maz pētīts temats, pastāvošajām zināšanām par šādu noziedzību veicinošajiem faktoriem un to novēršanu nereti esot balstītām pētījumos par noziedzīgiem nodarījumiem pret fiziskām personām. Šī pētījuma ietvaros autors identificē dažādos noziedzīgos nodarījumus, no kuriem var ciest komercsabiedrības, piedāvā to dalījumu tieši un netieši vērstos noziedzīgos nodarījumos, apskata prevencijas un reakcijas pasākumu īstenošanas kārtību un nozīmi, kā arī praktiski izpēta vairākus noziegumus, identificējot pasākumus, kuru preventīva ieviešana būtu varējusi noziegumus novērst. Autors identificē padziļinātu šīs tēmas pētījumu trūkumu iespējamo ietekmi uz valsts ekonomiku, kā arī izvirza tēzi par trim galvenajiem faktoriem, kas veicina šādus noziedzīgus nodarījumus.",0
18,Galveno interešu centra noteikšana pārrobežu maksātnespējas procedūrās - tiesu prakses analīze.,"Maģistra darbā “Galveno interešu centra noteikšana pārrobežu maksātnespējas procedūrās – tiesu prakses analīze” pētīta tiesu prakses nozīme maksātnespējas procedūrās, kurās piemēro Padomes Regulas (EK) Nr. 1346/2000 (2000.gada 29.maijs) par maksātnespējas procedūrām un Eiropas Parlamenta un Padomes Regula (ES) 2015/848 (2015.gada 20.maijs) par maksātnespējas procedūrām normas. Darbā pētīta Latvijas tiesu un Eiropas Savienības Tiesas prakse.  Pētījuma mērķis: noskaidrot, vai Latvijas tiesu prakse ir atbilstoša Eiropas Parlamenta un Padomes Regulas (ES) 2015/848 par maksātnespējas procedūrām normām un pašreizējai Eiropas Savienības Tiesas praksei.  Pētījuma uzdevumi: izpētīt pārrobežu maksātnespējas procesu tiesisko regulējumu, Latvijas un Eiropas Savienības Tiesas tiesu praksi, noteikt galveno interešu centra noteikšanas problēmas, kreditoru tiesību nodrošināšanas problēmas.  Pētījuma rezultāti: Attiecībā uz galveno interešu centra noteikšanu Latvijas tiesu prakse ir atšķirīga, līdz ar to nav konstatējama viennozīmīga atbilstība Eiropas Parlamenta un Padomes Regulas (ES) 2015/848 par maksātnespējas procedūrām normām un pašreizējai Eiropas Savienības Tiesas praksei. Pētījuma avoti: Eiropas Savienības un Latvijas Republikas tiesību akti, tiesu prakse, juridiskā literatūra, kopumā 76 avoti, darba apjoms 60 lp.",0
19,Apsūdzības grozīšana iztiesāšanā,"Apsūdzība aptver vairākus kriminālprocesuālos pamatprincipus, aspektus un elementus. Viens no šādiem apsūdzības kriminālprocesuālajiem aspektiem ir apsūdzības grozīšanas reglamentācija, kas paredzēta gan pirmstiesas procesā, gan iztiesāšanas gaitā, praktiski atzīstot, ka pamatā problēmjautājumi tiek saskatīti tieši iztiesāšanas laikā. Ir jāatzīst, ka apsūdzības grozīšanas institūts iztiesāšanā paredz plašu rīcības brīvību apsūdzības uzturētajam. Līdz ar to darba mērķis ir izpētīt jautājumus, kuri ir saistīti ar apsūdzības grozīšanu (galvenokārt iztiesāšanas laikā), identificēt juridiskās problēmas, kā arī piedāvāt priekšlikumus minētā institūta tiesiskajai reglamentācijai. Darba izstrādē autors koncentrējās uz problēmjautājumu praktisko pusi, lai veikto pētījumu varētu piemērot praksē.",0
20,Aizdomas par defektu kā preces neatbilstību CISG 35. panta izpratnē un pierādīšanas pienākuma pārnešana uz pārdevēju,"Maģistra darbā apskatīts un analizēts, pirmkārt, pamats preces atzīšanai par neatbilstošu saskaņā ar Konvencijas 35. pantu, kas izpaužas kā aizdomas par preces trūkumu, otrkārt, apskatīta un analizēta pierādīšanas pienākuma sadale, koncentrējot uzmanību uz pierādīšanas pienākuma pārnešanu no pircēja uz pārdevēju. Neskatoties uz šo tiesību institūtu aktualitāti mūsdienu tirgus apgrozības ātruma kontekstā, to kompleksai izpētei un analīzei, sevišķi kopsakarā vienam ar otru, nav pievērsta pietiekoši liela uzmanība gan tiesu spriedumos, kaut arī šie tiesību institūti tiek izmantoti praksē, gan tiesību doktrīnā.  Darba uzdevumos ietilpst: aizdomu par preces defektu kā preces neatbilstības Konvencijas 35. panta izpratnē izpēte un novērtējums, un pierādīšanas pienākuma pārnešanas uz otru pusi iespējamības un priekšnoteikumu izpēte un novērtējums.  Darba rezultātā autore secināja, ka:  a)aizdomas par trūkumu var tikt uzskatītas par neatbilstību Konvencijas 35. panta izpratnē, ja izpildās divi priekšnoteikumi: 1) aizdomas ir pamatotas un 2) tās ierobežo preces lietojamību atbilstoši to lietošanas mērķim;  b)pierādīšanas pienākuma parnešanai uz otru pusi taisnīgāko un efektīvāko rezultātu var panākt, izmantojot trīspakāpju pierādīšanas pienākuma pārnešanas pieeju.  Atslēgvārdi: preces neatbilstība, CISG 35. pants, aizdomas par preces trūkumu, pierādīšanas standarts, pierādīšanas pienākums, pierādīšanas pienākuma pārnešana.",0
21,Ārstniecības personas profesionālo pienākumu nepienācīga pildīšana kvalifikācijas problēmas,"Krimināllikuma 138.pantā paredzēta kriminālatbildība par ārstniecības personas profesionālo pienākumu nepienācīgu pildīšanu. Krimināllikuma 138. pants ir apgrūtināts pierādīšanas un pirmstiesas izmeklēšanas stadijā, jo daudz darbības pakļautas nevis izmeklētājiem, bet liela nozīme ir tiesu medicīniskai ekspertīzei, ko veic cilvēki ar speciālajām zināšanām. Liela nozīme krimināllietās par ārstniecības personu iespējamiem noziedzīgiem nodarījumiem ir objektīvas puses noskaidrošana un tiesu medicīniskās ekspertīzes atzinumam. Tieši ar atzinumu tiek pierādīta cēloņsakarība starp ārstniecības personas profesionālo pienākumu nepildīšanu un, piemēram, miesas bojājumu rašanos, vai tieši pretēji - tiek pamatota cēloņsakarības neesamība.   Maģistra darba mērķis ir izpētīt ārstniecības personu krimināltiesisko atbildību, tiesu praksi, izanalizēt cēloņsakarību, kļūdas arstniecībā, kriminālatbildības izslēdzojušos apstākļus, kaitīgas sekas, kvalifikācijas problēmjautājumus.   Maģistra darba uzdevumi izpētīt tēmas tiesībvēsturisko aspektu, analizēt Krimināllikuma pantu kvalificējošās pazīmēs, citu valstu piemērus, izpētīt Krimināllikuma 138. panta noziedzīga nodarījuma objektīvās puses un subjekta raksturojumu, analizēt cēloņsakarību starp rīcību un kaitīgajām sekām.",0
22,Pušu pieaicināti eksperti starptautiskajā šķīrējtiesas procesā,"Ekspertu iesaistīšanās starptautiskajā šķīrējtiesas procesā ir ierasta prakse. Lai arī visbiežāk strīda pusēm pēc savas izvēles pieaicinot ekspertus, nepastāv vienota pieeja tam, kādas prasības ir izvirzāmas pušu pieaicinātiem ekspertiem šķīrējtiesas procesā. Tāpat ir neskaidrs jautājums par pušu pieaicinātu ekspertu noraidīšanu jeb izslēgšanu no šķīrējtiesas procesa, kaut arī nereti šādi noraidījumi tiek pieteikti. Autora mērķis ir ierosināt uzlabojumus esošajam regulējumam saistībā ar pušu pieaicinātu ekspertiem starptautiskajā šķīrējtiesas procesā, analizējot dažādu šķīrējtiesu reglamentus, praksi, kā arī tiesību doktrīnu.",0
23,Pievienotās vērtības nodokļa neitralitātes principa īstenošana Latvijas tiesībās,"Neitralitātes principa, kā viena no PVN sistēmas pamatprincipiem, īstenošana ir izaicinājums visām jurisdikcijām. ES līmenī neitralitātes principa īstenošanas problemātika ir saistīta ar PVN uzlikšanas tiesību sadali un nepieciešamību nodrošināt pēc iespējas vienveidīgu PVN regulējumu visās dalībvalstīs, lai nepieļautu konkurences kropļošanu un diskriminējošo attieksmi. Neitralitāti apdraud gan regulējuma īpatnības atbrīvojumu veidā, gan arī PVN sistēmas izmantošana krāpšanas nolūkā. Ievērojot PVN Direktīvas pilnīgu transponēšanu Latvijas tiesībās un ievērojamu ES Tiesas prakses ietekmi, Latvijai ir raksturīgas ES problēmas un ES izpratne neitralitātes principa īstenošanā. Maģistra darba tēma ir neitralitātes principa īstenošana Latvijas tiesībās un darba autore analizēja neitralitātes principa normatīvo pamatojumu un mehānismus neitralitātes īstenošanai, kā arī iespējamas atkāpes no neitralitātes principa, sasaistot to ar Latvijas normatīvo regulējumu un tiesu praksi.   Darbā iegūtie rezultāti liecina, ka lai gan neitralitātes princips ir daļa no PVN realizācijas politikas, un tā mērķis ir veicināt saimniecisko darbību, šīs princips nebūt ne vienmēr tiek garantēts saimnieciskās darbības realizācijas gaitā. Neitralitātes principa īstenošanā ir iespējamas atkāpes, kad neitralitāte var būt ierobežota likumīgi un pamatoti, gan nepamatoti ierobežota vai paplašināta.  Atslēgvārdi: PVN neitralitāte, atskaitījuma tiesības (tiesības uz priekšnodokli), atskaitījuma tiesību ierobežojumi, konkurences kropļošanas aizliegums PVN jomā, vienlīdzīgā attieksme PVN jomā.",0
24,Pierādīšana un pierādījumi kriminālprocesā,"Pierādīšana un pierādījumi ir ikvienas procesuālo tiesību nozares viens no centrālajiem jautājumiem. Faktiski atbilde uz pierādīšanas teorijas četriem jautājumiem (kas ir pierādīšana, kas ir jāpierāda, kam tas ir jādara, kā/kādā līmenī tas jādara un ar ko var pierādīt) lielā mērā ļauj raksturot attiecīgā procesa būtību un nozīmīgākās iezīmes.  Lai arī jautājumi par pierādīšanu un pierādījumiem ir plaši pētīts, ir problēmjautājumi, kuri iezīmējās praksē.  Pētījuma mērķis - izpētīt pierādīšanas un pierādījumu nozīmi kriminālprocesā, konstatējot problēmjautājumus tiesiskajā regulējumā.  Darba mērķa sasniegšanai tiek  izvirzīti šādi uzdevumi:  1) analizēt pierādīšanas institūtu;  2) pētīt pierādījumu jēdzienu un pazīmes;  3) izpētīt pierādījumu veidus kriminālprocesā.",0
25,Pierādījumu nodrošināšana pirms prasības celšanas tiesā.,"Civilprocesa likums paredz lietas dalībniekiem iespēju nodrošināt pierādījumus pirms prasības celšanas tiesā. Likums noteic kritērijus kādam jābūt pieteikumam, lai tiesa izlemtu to. Civilprocesa teorijā pierādījumu jautājums ir viens no pamatinstitūtiem, kurš atrodas patstāvīgā attīstībā. Līdz ar ko svarīgi saprast un pētēt tādu jautājumu kā pierādījums, jo svarīgi izmantojot mūsdnienīgas tehnoloģijas, pasēt nofiksēt un saglabāt iegūtus pierādījumus.  Maģistra darbā ir aplūkotas iespējas pilnveidot pierādījumu nodrošināšnas pamatjautājumus, salīdzinot Latvijas civilprocesuālo regulējumu ar citu valstu civilprocesiem, analizējot procesuālo regulējumu atšķirības un dažādos teorētiskos skatījumus. Maģistra darba mērķis ir izprast pierādījumu nodrošināšanas pieļaujamību un to aktualitāti mūsdienu civilprocesā, kā arī veikt problēmu analīze, lai sniegtu priekšlikumus civilprocesa normu pilnveidošanai un grozīšanai.",0
26,Spīdzināšanas objektīvās puses izpratne,"Maģistra darba tēma ir “Spīdzināšanas objektīvās puses izpratne”. Darba mērķis ir izpētīt spīdzināšanas kā noziedzīga nodarījuma objektīvās puses izpausmes. Darba gaitā tiks pētīta spīdzināšanas attīstība no senajiem laikiem līdz mūsdienām, spīdzināšanas aizlieguma tiesiskais regulējums, sākot no 1903.gada līdz mūsdienām. Aplūkoti spīdzināšanas objektīvās puses elementi, kas nepieciešami, lai iestātos kriminālatbildība. Kā arī aplūkota spīdzināšanas kvalificējošo pazīmju analīze. Analizēti Latvijas tiesu prakses un Eiropas Cilvēktiesību tiesas spriedumi. Balsoties uz tiesu praksi tiks piedāvāti grozījumi Krimināllikuma uzlabošanai un modernizēšanai.  Atslēgvārdi: spīdzināšana; spīdzināšanas aizliegums; objektīvā puse; cilvēktiesības.",0
27,Aizdevuma līgums kā pamats īpašumtiesību iegūšanai ar nodošanu.,"Aizdevuma līgums ir vienīgais reāllīgumu rindā, ar kura noslēgšanu tiek pārnestas īpašumtiesības. Tāpēc tas ieņem īpašu vietu gan romiešu tiesībās, gan Latvijas civiltiesībās. Tomēr attiecībā uz šī tiesiskā darījuma klasifikāciju un noslēgšanas veidiem laika gaitā daudz kas ir mainījies un tiesību zinātnieku nostāja attiecībā uz šī darījuma būtību un klasificēšanu arī nav viennozīmīga. Maģistra darba mērķis ir pētīt un analizēt aizdevuma līgumu kā darījumu, ar kura noslēgšanu pāriet īpašumtiesības. Darba uzdevumi ir pētīt aizdevuma līguma noslēgšanas veidus kopsakarā ar šī līguma reālo raksturu, kas paģērē paša līguma objekta nodošanas pienākumu pie darījuma noslēgšanas, un šī darījuma noslēgšanas tiesisko pamatu, aplūkot aizdevuma līguma noslēgšanas intereses sadalījumu līdzēju starpā, apskatīt aizdevuma līguma kā bezatlīdzības darījuma klasifikācijas pareizību un visbeidzot pievērsties aizdevuma līguma priekšlīguma tiesību institūta tiesiskās būtības izvērtēšanai. Darba rezultātā tiek secināts, ka aizdevuma līguma noslēgšanā prevalē aizņēmēja interese, līdz ar to šī līguma centrālo momentu veido aizdevuma došana, nevis no tās izrietošā atdošanas saistība. No šī secinājuma izriet autora priekšlikumi. Tiek konstatēts, ka aizdevuma līguma kā bezatlīdzības darījuma regulējums neatbilst mūsdienu saimnieciskai realitātei. Tiek piedāvāti grozījumi Civillikuma 1935., 1941., 1942. un 1946. pantā.",0
28,Pagaidu aizsardzības pret vardarbību regulējuma attītības tendences.,"Latvijā saskaņā ar statistikas un pētījumu datiem vardarbība ģimenē un sabiedrībā bija un vēl joprojām ir augstā līmenī, pie tam ar vienu no augstākajiem vardarbības rādītājiem Eiropas Savienībā. Kopš 2014.gada 31.marta Latvijā ir iespējama vardarbībā cietušo personu aizsardzība civilprocesuālā kārtībā, kas ietver arī pagaidu aizsardzības pret vardarbību piemērošanu policejiskā kārtībā un bāriņtiesas ceļā. Tas ir Latvijas tiesību sistēmai jauns, tiesisks mehānisms, kā ar civiltiesiskiem un administratīviem līdzekļiem vērsties pret vardarbības situācijām ģimenē vai citu personu starpā, kur pastāv vai ir pastāvējušas tuvas attiecības uz radniecības vai personisku attiecību pamata. Lai arī Latvijai vēl ir tāls ceļš ejams uz kopēju izpratni par vardarbību, tās ietekmi un novēršanu, sešu gadu laikā regulējuma efektivitāte palielinās, pieaugot gan policijas lēmumu skaitam par nošķiršanu, gan tiesas pieņemto lēmumu skaitam par pagaidu aizsardzības pret vardarbību piemērošanu. Vienlaikus no regulējuma piemērošanas prakses izriet vairums problēmjautājumu, kuru noteikšanai un risināšanai autore pievērsusies šajā darbā ar galveno mērķi novērst vardarbību ģimenēs, tajā pat laikā objektīvi izvērtēt pieteikuma izlemšanas procesu, kā arī regulējuma atbilstību taisnīguma principam. Autore darbā secinājusi, ka ir veicama virkne grozījumu normatīvajos aktos, lai, no vienas puses, nodrošinātu efektīvāku cietušās personas tiesību uz dzīvību, brīvību un neaizskaramību kā fundamentālu cilvēktiesību aizsardzības procesu, no otras puses, nodrošinātu atbildētāja (vardarbīgās personas) tiesības uz taisnīgu tiesu, kuras valstij leģitīma mērķa dēļ ir atļauts ierobežot, bet tās nedrīkst tikt atņemtas pēc būtības. Pagaidu aizsardzības pret vardarbību regulējums ir pilnveidojams, piešķirot tiesām papildus tiesības pierādījumu izvērtēšanā, piemēram, nosakot konkrētos gadījumos garākus pieteikuma izlemšanas termiņus, vienlaikus piešķirot papildus tiesības un pienākumus arī policijai patstāvīgi rīkoties un vardarbības gadījumos pieņemt lēmumu par nošķiršanu bez cietušās personas pieteikuma.",0
29,Līguma pielāgošana apstākļu maiņas gadījumā saskaņā ar ANO Konvenciju par starptautisko preču pirkuma-pārdevuma līgumiem,"Starptautiskajā tirdzniecībā ilgtermiņa līgumi ir bieža parādība. Ņemot vērā pašreizējo globalizāciju un iespējamo vairāku valstu iesaisti preču izgatavošanā un piegādē tirgus dalībnieki nav imūni pret politiskām, finansiālām, ekonomiskām un citām tirgus apstākļu izmaiņām. Lai gan pušu interesēs ir pasargāt sevi un paredzēt visus nākotnē iespējamos sarežģījumus un strīdu risināšanas kārtību, līguma izpildes grūtību (hardship) un nepārvaramas varas (force majeure) gadījumā pieejamie tiesiskie risinājumi nevienam nav noslēpums. Taču, šī darba mērķis ir apskatīt vai šķīrējtiesu arbitriem starptautisku tirdzniecības strīdu risināšanas līdzekļu arsenālā ir pieejams kas pušu ilgtermiņa līgumsaistību saglabāšanai piemērotāks – līguma pielāgošana.",0
30,Tiesībsarga pieteikums Satversmes tiesā,"Tiesībsarga pieteikums Satversmes tiesā ir viena no nozīmīgākām Tiesībsargam piešķirtām tiesībām cilvēktiesību aizstāvībā. Tomēr mūsdienās šī pilnvara netiek pienācīgi novērtēta. Lielākoties tās izpratne aprobežojas ar Tiesībsargam noteiktu kārtējo privilēģiju, neapzinoties tās patieso nozīmi un ietekmi demokrātiskā tiesiskā valstī. Patiesībā šīs tiesības būtību nosaka un paskaidro tās galvenais mērķis. Tas ir, cilvēktiesību aizstāvība, kas ir ne vien Tiesībsarga institūta pamatā, bet šajā aspektā sakrīt arī ar Satversmes tiesas interesēm. Tas nozīmē, ka tieši mijiedarbība starp šiem institūtiem un to kopīgais mērķis rada šo tiesību jēgu. Lai to atklātu, nepieciešams izprast šo institūtu, īpaši Tiesībsarga, izcelsmi un to savstarpējo saikni, kā arī jāņem vērā Tiesībsarga pieteikums Satversmes tiesā kā abu šo institūtu vienojošs elements. Taču jāņem vērā, ka būtiski ir apzināt un analizēt arī šīs tiesības jeb Tiesībsarga pieteikuma kā tās atspoguļojuma praktiskas iespējamības apsvērumus un ar to saistītās priekšrocības un trūkumus.   Maģistra darba ietvaros secināts, ka Tiesībsarga pieteikums ir viens no efektīvākajiem personas pamattiesību aizsardzības līdzekļiem. Atbilstoši tam Tiesībsargs Satversmes tiesā īsteno abstrakto konstitucionālo kontroli ar tā galveno mērķi aizsargāt sabiedrības intereses vispārēja labuma izpratnē. Lai to nodrošinātu, Tiesībsargs tam piešķirto tiesību īstenošanā ir pakļauts procesuāliem ierobežojumiem. To saturu veido vairāki praktiski apsvērumi, kuru izpilde ir priekšnoteikums, lai Tiesībsargs iesniegtu pieteikumu Satversmes tiesā. Atslēgvārdi: Tiesībsargs, Valsts cilvēktiesību birojs, ombuds, pieteikums, Satversmes tiesa, abstraktā konstitucionālā kontrole",0
31,Rīcība ar noziedzīgi iegūtu mantu un ar to saistītās aktualitātes,"Krimināltiesības ne bez iemesla tiek uzskatītas par tiesību nozari, kur visi nepieciešamie jautājumi tiek konkrēti un saprotami reglamentēti. Tomēr arī šajā tiesību nozarē tā pat kā dzīvē mēdz gadīties neparedzēti pavērsieni, kas var izjaukt ierasto lietu kārtību. Tā pat svarīgas ir arī tiesību piemērotāju izdarītās izvēles, piemēram, vai manta ir noziedzīgi iegūtu, vai tomēr lietisks pierādījums. Vēlāk ir jāpieņem lēmums par tās rīcību-  konfiscēt vai atdot. Un tā arī daudzas citas izvēles, kuras atstāj ietekmi ne vien uz personu, kura izdarījusi noziedzīgu nodarījumu, bet arī uz citām. Ne vienmēr ierastā prakse vai autoritatīvas tiesas norādījumi ir absolūti piemērojami visās situācijās. Šajā darbā autors lielu uzmanību pievērš tiesību piemērošanai, uzskatot, ka arī kriminālprocesā tiesību piemērotājiem ir jābūt ne vien pieredzējušiem un zinošiem, bet arī drosmīgiem un radošiem.",0
32,Sadzīves atkritumu rašanās novēršanas juridiskie aspekti.,"Eiropas Savienība šobrīd ir mainījusi virzienu un no ierastā lineārā ekonomikas modeļa pārslēdzas uz aprites ekonomiku. Lai iedzīvinātu aprites ekonomikas pamatnostādnes ikdienas procesos gan publiskajam, gan privātajam sektoram un arī sabiedrībā, Eiropas Savienība ir arī Latvija pēdējo gadu laikā ir sistemātiski veikušas darbības, lai sakārtotu normatīvo regulējumu, lai tas veicinātu aprites ekonomikas pamatprincipu darbību. Maģistra darba ietvaros tiks noskaidrots kādi ir Eiropas Savienības un Latvijas normatīvā regulējumā ietvertie sadzīves atkritumu rašanās juridiskie aspekti un to problēmjautājumi.  Atslēgas vārdi: sadzīves atkritumi, sadzīves atkritumu rašanās novēršana, aprites ekonomika, atkritumu novēršanas mehānismi.",0
33,Tiesības uz dzīvību eitanāzijas aspektā,"Darba mērķis ir sniegt padziļinātu vispusēju ieskatu eitanāzijas izpratnē. Darba izstrādē izvirzītie uzdevumi ir sniegt jēdziena „eitanāzija” skaidrojumu, izpētīt cilvēka tiesības uz dzīvību saskaņā ar starptautiskajiem cilvēktiesību dokumentiem, noskaidrot pacienta autonomijas principa nozīmi eitanāzijas jautājumā, akcentēt eitanāzijas un asistētās pašnāvības atšķirības. Darba rezultāti atspoguļo „eitanāzijas” jēdziena būtību, tā rašanās vēsturi. Darbā ir izdevies nošķirt eitanāzijas veidus un akcentēt eitanāzijas atšķirību no asistētās pašnāvības. Darbā ir skaidrots, kāda nozīme eitanāzijas jautājumā ir pacienta autonomijas principam, kā arī akcentētas atšķirīgo eitanāzijas veidu problēmsituācijas. Darbā iekļautas 4 nodaļas ar apakšnodaļām. Darba apjoms ir 61 lappuse.  Atslēgvārdi: eitanāzija, asistētā pašnāvība, aktīvā eitanāzija, pasīvā eitanāzija.",0
34,Civiltiesiskās un krimināltiesiskās atbildības robeža.,"Civiltiesiskā atbildība un kriminālatbildība ir divi no juridiskās atbildības veidiem, kuri var iestāties arī reizē. Katrs no šiem juridiskās atbildības veidiem ir patstāvīgs, un vienkāršos apstākļos kriminālatbildību var piemērot bez jebkādas civiltiesiskās atbildības iejaukšanas. Līdz ar to praksē ir izveidojušās divas problēmas, pirmkārt, koncentrējoties tikai uz civiltiesiskajām attiecībām var palaist garām, ka pret personu ir pastrādāts noziedzīgs nodarījums. Otrkārt, koncentrējoties tikai uz krimināltiesībām, kļūdaini tiek piemērotas krimināltiesību normas, kuras satur civiltiesību elementus. Šajā darbā visupirms ir analizēts krimināltiesību un civiltiesību piemērošanas kopīgie un atšķirīgie priekšnoteikumi, bet turpmākajās nodaļās, ņemot vērā, noziedzīgu nodarījumu izsmeļošo uzskaitījumu, darbā pētīts kurā brīdī reizē ar civiltiesisko atbildību būtu arī jāiestājas kriminālatbildībai.",0
35,Labticības principa nozīme fiziskās personas maksātnespējas procesā.,"Maģistra darba tēma “Labticības principa nozīme fiziskās personas maksātnespējas procesā”. Latvijā fiziskās personas maksātnespējas procesa ietvaros, izpildot saistību dzēšanas plānu, personu var atbrīvot no atlikušajām nedzēstajām saistībām, ja tā ir bijusi godprātīga un savus pienākumus pildījusi labā ticībā. Šī darba mērķis ir, analizējot tiesu praksi, izvērtēt “godprātīgs parādnieks” nostādnes aktualitāti un vai būtu iespējams likumā noregulēt iespēju negodprātīgam parādniekam, pasludināt fiziskās personas maksātnespējas procesu un saistību dzēšanas plāna izpildes rezultātā dzēst daļu parādsaistību, bet piemērojot citus noteikumus. Darba ietvaros tiek meklēti problēmjautājumi un piedāvāti to risinājumi.",0
36,Atstādināšana no darba pienākuma veikšanas.,"Atstādināšanas no darba pienākumu veikšanas regulējuma ietvaros pastāv zināmi problēmjautājumi. Pirmkārt, ar aizliegumu darba devējam atstādināt darbinieku no darba ilgāk par trīs mēnešiem. Taču, ja šādu atstādināšanu pieprasa attiecīgi pilnvarota valsts institūcija šāds ierobežojums termiņa ziņā darba devējam nav paredzēts. Šeit rodas zināma nevienlīdzīga likumdevēja griba darba devēja tiesību un valsts institūciju tiesību nošķiršanas ziņā.  Otrkārt, Darba likuma 58.pants neparedz darbiniekam saglabāt darba algu uz atstādināšanas laiku, šādā veidā ilgstoši atstājot darbinieku bez iztikas līdzekļiem, jo darba algas izmaksa paredzēta tikai gadījumā, ja tiek pierādīts, ka šāda atstādināšana bijusi nepamatota. Šādas pierādīšana var ilgt diezgan ilgi. Treškārt, praksē pastāv problēmjautājumi ar atstādināšanas no darba un uzteikuma institūta nošķiršanas aspektiem. Ceturtkārt, saskatāma zināma nevienlīdzība pētāmajā jomā starp darbiniekiem, ierēdņiem, Saeimas un pašvaldību deputātiem. Darba mērķis ir, izpētot spēkā esošo tiesisko regulējumu atstādināšanas no darba jomā, sniegt priekšlikumus likumdevēja un kompetento iestāžu darbībām praksē pastāvošo problēmjautājumu risinājumiem. Ņemot vērā minēto, darba uzdevumi ir sekojoši: izpētīt atstādināšanas no darba pienākumu veikšanas jēdzienu un būtību; izanalizēt atstādināšanas no darba pienākumu veikšanas aspektus Darba likuma ietvaros; izpētīt darba līguma uzteikuma pieļaujamību atstādināšanas ietvaros; izanalizēt ierēdņu atstādināšanas tiesisko regulējumu; izanalizēt Saeimas un pašvaldības deputātu atstādināšanas tiesisko regulējumu. Darbs sastāv no ievaddaļas, 5 (piecām) nodaļām, kopsavilkuma, izmantotas literatūras un avotu saraksta. Kopējais darba apjoms ir 60 lappuses.",0
37,Komercsabiedrības reputācijas aizskāruma tiesiskie aspekti.,"Maģistra darbs “Komercsabiedrības reputācijas aizskāruma tiesiskie aspekti” ir uzrakstīts Latvijas Universitātes Juridiskās fakultātes Civiltiesisko zinātņu katedrā. Darba ietvaros autors izpēta Eiropas Cilvēktiesību tiesas, ārvalstu, it īpaši anglosakšu tiesību saimes normatīvos aktus un tiesu praksi, lai noskaidrotu tiesisko pamatu komercsabiedrību reputācijas aizsardzībai. Autors gūtās atziņas darba gaitā salīdzina ar Latvijas tiesu praksē un juridiskajā literatūrā esošajām atziņām. Tāpat tiek analizēts, kas ir neatļauta darbība komercsabiedrības reputācijas aizskāruma gadījumā, apskatītas dažādas metodes, kuras varētu tikt izmantotas, lai aprēķinātu zaudējumu apmēru, kas komercsabiedrībai ir radušies saistībā ar reputācijas aizskārumu, kā arī cēloņsakarības problēmjautājumi komercsabiedrības reputācijas aizskāruma gadījumā.  Darba noslēgumā autors pēta iespējamos tiesiskās aizsardzības līdzekļus efektīvai reputācijas aizsardzībai. Noslēgumā tiek secināts, ka komercsabiedrību reputācija ir tiesiski aizsargājama vērtība, kuras aizskāruma gadījumā komercsabiedrībai ir tiesības uz zaudējumu atlīdzību.",0
38,Kuģa apķīlāšana,"Maģistra darbs veltīts kuģa apķīlāšanas institūta izpētei. Maģistra darba mērķis ir izprast kuģu un peldošo konstrukciju jēdzienus, atšķirības, apķīlāšanas un arestēšanas institūtu piemērošanas gadījumus, identificēt aktuālās problēmas normatīvajā regulējumā un izstrādāt priekšlikumus, kā kuģu un peldošo konstrukciju apķīlāšanas procesu padarīt efektīvāku.  Lai sasniegtu maģistra darba mērķi, autors ir aplūkojis Latvijas un ārvalstu normatīvos aktus, juridisko literatūru, publikācijas, kā arī Latvijas tiesu praksi. Maģistra darba pētījuma rezultātā izstrādāti secinājumi un priekšlikumi sprieduma izpildes institūta uzlabošanai, kā arī Civilprocesa likuma grozījumiem.",0
39,"Personu, kuru intereses ir aizskartas ar mantas atzīšanu par noziedzīgi iegūtu mantu, tiesiskā aizsardzība","Ar starptautiskiem un Eiropas līmeņa institūciju regulējumiem un ieteikumiem Latvijā ir panāktas noziedzīgi iegūtas mantas normatīvo aktu izmaiņas, kuras būtiski mainījušas tiesu praksi. Šo izmaiņu rezultātā ir radusies nepieciešamība pēc jaunas, vienotas regulējuma izpratnes izveides. Šis ir sākums noziedzīgi iegūtas mantas izcelsmes pierādīšanas procesa efektivitātes un procesā iesaistīto personu tiesiskās aizsardzības mehānisma uzlabošanai. Darbā konstatētas esošas un iespējamas problēmas noziedzīgi iegūtas mantas regulējumā. Tiek paplašināti vērtētas personas, kurām pašlaik kriminālprocesā netiek nodrošinātas tiesības aizsargāt savas intereses. Autors sniedzis savu viedokli par normatīvā regulējuma efektivitāti, kā arī sniedzis priekšlikumus efektīvāka un pilnīgāka normatīvā regulējuma sasniegšanai.",0
40,Nemantiskā kaitējuma atlīdzināšana par tuvinieka bojāeju transportlīdzekļa lietošanas rezultātā.,"Maģistra darbā tiek analizētas Eiropas Savienības (ES) un nacionālās tiesību normas ar mērķi izpētīt, vai transportlīdzekļu vadītāju civiltiesiskās atbildības obligātās apdrošināšanas ietvaros personām tiek nodrošinātas pilnvērtīgas tiesības saņemt nemantiskā kaitējuma atlīdzību par tuvinieka bojāeju transportlīdzekļa lietošanas rezultātā un vai nacionālās tiesību normas atbilst ES tiesību aktiem.  Autore, pamatojoties uz ES tiesas un ES dalībvalstu nacionālo tiesu praksi, konstatē, ka Latvijas tiesiskajā regulējumā sauszemes transportlīdzekļu īpašnieku civiltiesiskās atbildības obligātās apdrošināšanas jomā cietušo personu loks tiek sašaurināts līdz likumā specifiski noteiktam personu lokam, kas neatbilst ES regulējumam. Autore piedāvā grozīt likumā iekļauto tiesību normu, lai nodrošinātu regulējuma atbilstību ES tiesībām.",0
41,Nemantiskā kaitējuma problemātika deliktu tiesībās.,"Nemantiskā kaitējuma problemātika deliktu tiesībās ir saskatāma galvenokārt tiesu praksē. Par problemātikas pamatu var minēt nemantisko tiesību prioritātes neatzīšanu kā tiesību praksē tā normatīvajā regulējumā, kā arī var minēt komplicēto uzdevumu noteikt mantisku kompensāciju par nemantisku kaitējumu. Maģistra darba mērķis ir apskatīt nemantiskā kaitējuma deliktu tiesībās problemātiku un norādīt iespējamos problemātikas risinājumu ceļus. Maģistra darba uzdevumi ir analizēt un vērtēt tiesu praksi, tiesību doktrīnu, Latvijas un ārvalstu normatīvo regulējumu, unifikācijas dokumentus. Maģistra darba gaitā iegūtos rezultātus raksturo apskatīti un analizēti galvenie nemantiskā kaitējuma deliktu tiesībās problēmu jautājumi, un norādīti iespējamie risinājumu ceļi. Darbu raksturo šādi atslēgas vārdi: deliktu tiesības, delikts, kaitējums, tiesību aizskārums, neatļauta darbība, nemantiskais kaitējums, kompensācija, nemantiskās tiesības un labumi.",0
42,Dominējoša stāvokļa ļaunprātīga izmantošana informāciju tehnoloģiju jomā ES un ASV tiesībās,"Maģistra darba tēma ir “Dominējoša stāvokļa ļaunprātīga izmantošana informāciju tehnoloģiju jomā ES un ASV tiesībās”. Maģistra darbs sniedz ieskatu LESD 102. panta piemērošanas teorētiskajos aspektos, kā arī EST praksē attiecībā uz konkurences tiesību pārkāpumiem IT sektorā. Papildus sniedzot ieskatu būtiskākajās atšķirībās salīdzinājumā ar ASV konkurences tiesībām. IT sektora attīstība ir viena no visstraujākajām mūsdienu ekonomikā un bieži rada jaunus tirgus. Tādējādi, radot augstu potenciālu dominējoša stāvokļa radīšanai un arī pārkāpumiem tajā. Dēļ tā, ka IT sektorā pastāvošās preces un pakalpojumi mēdz būt ar augstu inovācijas pakāpi, arī konkurences tiesību politikai ir jābūt inovatīvai, ņemot vērā IT sektora raksturīgās īpašības.  Darba gaitā tiks apskatītas ļaunprātīgas rīcības izpausmes kontekstā ar dominējoša stāvokļa ļaunprātīgu izmantošu IT sektorā. Īpaša uzmanība tiks pievērsta EK un EST pēdējiem lēmumiem un spriedumiem, it īpaši Google Android lietā, jo tas ir pēdējais lēmums IT sektorā, kas ir publiski pieejams. Papildus tam, tiks identificētas IT sektoram raksturīgās pazīmes un problēmjautājumi, kas ir saistīti ar šīm raksturīgajām pazīmēm, kā arī pēdējo lēmumu tendences.   Atslēgvārdi: divpusējs tirgus, daudzmītņošana, formas un seku bāzēta pieeja, dominējošs stāvoklis, netiešā tīkla iedarbība.",0
43,Ārvalsts tiesas un ārpustiesas dokumentu izsniegšana Latvijā.,"Maģistra darbs veltīts dokumentu piegādes izpētei, īpašu uzmanību pievēršot situācijām, kad tiesvedības procesa dalībnieki atrodas dažādās valstīs, un dokumenti nepieciešami valstī, kurā nenotiek tiesvedības process. Darbā tiek aplūkoti un analizēti dokumentu piegādes veidi un to īpatnības. Darba izpētes gaitā autore pēta civilprocesuālās sadarbības nozīmi dokumentu piegādes un izsniegšanas procesā, kā arī dokumentu piegādes un izsniegšanas lomu tiesvedības procesā. Turklāt autore darba gaitā ir analizējusi dokumentu piegādes Latvijā statistiku, un mēģinājusi rast praktiska rakstura ieteikumus, lai uzlabotu šī procesa kvalitāti. Atslēgas vārdi: dokumentu piegāde, starptautiskā civilprocesuālā sadarbība, tiesvedības process, likumiskās intereses.",0
44,Valsts loma personas socializācijā izglītības regulējuma kontekstā,"Socializācija ir process, kas noris visu cilvēka dzīves laiku, taču vissvarīgākais posms socializācijā ir sākot no agrīnas bērnības  līdz pusaudžu vecumam, proti, laiks, ko bērns pavada izglītības iestādēs. Mūsdienās, samazinoties ģimenes bērna socializācijā, kā arī pieaugot tiešsaistes komunikācijai, palielinās izglītības iestādes kā socializācijas aģenta loma indivīda veiksmīgai sagatavošanai dzīvei konkrētā sabiedrībā. Līdz ar to pieaug arī valsts loma personas socializācijā, pieņemot tādu normatīvo regulējumu izglītības jomā, caur kuru veidotu un attīstītu harmonisku personību, kas jūtas piederīga valstij un spēj dzīvot konkrētā sabiedrībā. Maģistra darba mērķis ir izpētīt Latvijas Republikas normatīvā regulējuma izglītības jomā efektivitāti personas socializācijas kontekstā, aplūkojot Izglītības likumu un tā attīstību pēdējo piecu gadu laikā. Pētījuma rezultātā noskaidrots, ka tiesību uz izglītību mērķis nav tikai mācību satura apgūšana, bet arī indivīda personības veidošana, iegūstot iemaņas, kas ļauj pilnvērtīgi dzīvot konkrētā sabiedrībā. Izglītības tiesiskajam regulējumam ir izšķiroša ietekme uz to, kā valstiskā identitāte un demokrātiskais mantojums tiek nodots jaunajai paaudzei. Līdz ar to pirmslikumdošanas analīzei izglītības normatīvajā regulējumā ir īpaši liela loma.",0
45,Prokurora priekšraksts par sodu,"Maģistra darba tēma ir „Prokurora priekšraksts par sodu”, kurā tiek apskatīts prokurora priekšraksts par sodu kā kriminālprocesa vienkāršotā forma, ārpustiesas krimināltiesisko attiecību risinājuma modelis un kā viens no pirmstiesas procesa pabeigšanas veidiem. Maģistra darba mērķis ir izpētīt prokurora priekšraksta par sodu piemērošanas pieļaujamību, procesuālo kārtību, tiesiskos priekšnoteikumus, lai šo vienkāršoto kriminālprocesa formu varētu piemērot, kā arī tiesiskās sekas tā neizpildes gadījumā. Autore pēta ne tikai prokurora priekšrakstu par sodu Latvijā, bet paralēli arī izpēta Lietuvas Republikas un Igaunijas Republikas normatīvo regulējumu attiecībā uz šo vienkāršoto kriminālprocesa veidu, lai labāk varētu izdarīt secinājumus par iespējamiem trūkumiem vai nepilnībām Latvijas kriminālprocesuālajā regulējumā attiecībā uz pirmstiesas procesa pabeigšanas veidu.",0
46,Mākslīgā intelekta regulējums tiesībās,"Maģistra darba temats ir “Mākslīgā intelekta regulējums tiesībās”. Darba mērķis ir izpētīt mākslīgā intelekta vēsturisko attīstību un tiesiskās problēmas, kas līdz ar to rodas.  Mākslīgā intelekta tehnoloģijas darbojas izmantojot lielu datu daudzumu (lielie dati), kuru izmantošana reti tiek attaisnota ar leģitīmu mērķi, nemaz nerunājot par samērīguma izvērtēšanu. Šādas situācijas rada potenciālu apdraudējumu indivīda interesēm un pamatbrīvībām. Lai sasniegtu maģistra darba mērķi ir izvirzīti sekojoši darba uzdevumi: 1. Veikt mākslīgā intelekta vēsturiskās attīstības un darbības pamatprincipu analīzi; 2. Izpētīt lielo datu jēdzienu un izvērtēt tā būtiskākās pazīmes; 3. Iepazīties, kā un vai praksē, tiesu sistēmā, tai skaitā pie tiesu varas piederīgo amatpersonu darbā, tiek izmantotas mākslīgā intelekta tehnoloģijas; 4. Apkopot izanalizēto informāciju un sniegt priekšlikumus attiecībā uz normatīvā regulējuma nepieciešamību. Darba rezultātā autore secina, ka mākslīgā intelekta normatīvajam regulējuma ir jābūt gan starptautiskā līmenī, gan nacionālā. Nav nepieciešamības pēc specifiska tiesību subjekta kategorijas izveidošanas, tā kā mākslīgais intelekts ir tehnoloģija, un regulējuma priekšmetam jābūt tā izmantošanas kārtībai. Mākslīgais intelekts ir  atstājis iespaidu uz sabiedrības vērtību maiņu un ietekmē ikvienu dzīves jomu, līdz ar to nepieciešamas diskusijas par specializētu tiesu vai tiesnešu ieviešanu, kas varētu skatīt strīdus tehnoloģiju jomā.",0
47,Plaši pazīstamas preču zīmes un preču zīmes ar reputāciju.,"Ne Preču zīmju likums, ne Eiropas Parlamenta un Padomes 2015.gada 16.decembra direktīva (ES) 2015/2436, ar ko tuvina dalībvalstu tiesību aktus attiecībā uz preču zīmēm nedefinē, kas ir plaši pazīstama preču zīme un preču zīme ar reputāciju. Normas kuras paredz šo zīmju aizsardzību satur īpašus nosacījumus to piemērošanai. Normās ietverto nosacījumu, kas attiecas uz plaši pazīstamu un preču zīmju ar reputāciju aizsardzību, interpretācija balstās uz Eiropas Savienības Tiesas prakses atziņām. Darba mērķis ir nošķirt katrā gadījumā piemērojamos nosacījumus un šo nosacījumu pareizu interpretāciju. Pētījuma uzdevumi ir izpētīt preču zīmes funkcijas un lomu tirgus ekonomikā, aplūkot vispārīgos noteikumus preču zīmēm, izpētīt plaši pazīstamu un preču zīmju ar reputāciju aizsardzības priekšnoteikumu interpretāciju, paralēli apskatot prakses piemērus. Plaši pazīstamu un preču zīmju ar reputāciju aizsardzībai paredzētie nosacījumi var pārklāties, tomēr tie ir jātulko un jāinterpretē ļoti rūpīgi, lai preču zīmju kolīzijā nenonāktu pie kļūdaina rezultāta. Turklāt ļoti svarīgi ir tirgus apstākļi, kuros konkrētā prece vai pakalpojumi atrodas, kā arī attiecīgā patērētāja uzmanības pakāpe.  Atslēgvārdi: preču zīmes, plaši pazīstamas preču zīmes, preču zīmes ar reputāciju, preču zīmju aizsardzība",0
48,Apsūdzība un tās tiesiskā nozīme kriminālprocesā,"Maģistra darba tēma ir “Apsūdzība un tās tiesiskā nozīme kriminālprocesā”. Darba mērķis ir, analizējot tiesību zinātnes avotos pastāvošās atziņas par apsūdzību, konstatēt problēmas un piedāvāt iespējamos risinājumus. Maģistra darba uzdevumi ir: definēt apsūdzības jēdzienu, analizēt apsūdzības standartus, noskaidrot apsūdzības robežu ietekmi, izpētīt gadījumus, kad apsūdzība ir jāgroza, analizēt nepareizas apsūdzības gadījumus, izpētīt pienākumu atteikties no apsūdzības, analizēt tiesas pienākumu attaisnot personas. Darba ietvaros tiek analizēts apsūdzības saturs un standarts, pētīti jautājumi par apsūdzības grozīšanu un tās robežu ietekmi uz tiesu, analizētas nepareizas apsūdzības sekas, pētīts jautājums par tiesas tiesībām konstatēt no apsūdzības atšķirīgus noziedzīgā nodarījuma faktiskos apstākļus.",0
49,"Cilvēktiesību ierobežošanas problēmas kriminālprocesā, piemērojot ar brīvības atņemšanu saistītus drošības līdzekļus","Maģistra darba tēma ir „Cilvēktiesību ierobežošanas problēmas kriminālprocesā, piemērojot ar brīvības atņemšanu saistītus drošības līdzekļus.” Ar brīvības atņemšanu saistītu drošības līdzekli atņem aizdomās turētajam, bet apsūdzētajam vienu no galvenajām cilvēka tiesībām – brīvību. Lai personai atņemtu brīvību, lēmumam ir jābūt ne vien likumīgam, bet arī tiesiskam, kas savukārt iekļauj sevī pamatotību un samērīgumu. Noskaidrot vai brīvības atņemšana ir bijusi likumīga parasti nerada grūtības, savukārt noteikt vai personas brīvības atņemšana ir bijusi pamatota vai samērīga, izraisa grūtības gan teorijā, gan praksē. Kamēr tiesību doktrīnā notiek diskusijas par drošības līdzekļiem, kuri ir saistīti ar brīvības atņemšanu, būtību un nozīmi kriminālprocesā, Eiropas Cilvēktiesību tiesa skata fundamentālus jautājumus, kuri ir saistīti ar brīvības atņemšanu, pamatojumu un samērīgumu, kā arī par citām problēmām, kurus šie drošības līdzekļi izraisa. Darba mērķis ir saprast, kādas ar cilvēktiesībām saistītas problēmas pastāv tagadējā tiesiskajā regulējumā, piemērojot ar brīvības atņemšanu saistītus drošības līdzekļus, un atrast iespējamos šo problēmu risinājumus normatīvajā regulējumā un praksē. Darba uzdevums, pirmkārt, ir noskaidrot, kādas tieši problēmas pastāv normatīvajā regulējumā, piemērojot ar brīvības atņemšanu saistītus drošības līdzekļus, otrkārt, atrast iespējamos šo problēmu risinājumus, treškārt, saprast, kādos gadījumos ir iespējams atņemt personai brīvību kriminālprocesā, kā arī noteikt, kāda nozīme šajā gadījumā ir kriminālprocesā lietotajiem pamatprincipiem. Izpētes rezultātā darba autore izdarīja secinājumus un izteica savus priekšlikumus par analizējamo jautājumu.",0
51,Process par noziedzīgi iegūtu mantu,"Process par noziedzīgi iegūtu mantu ietverts Kriminālprocesa likuma 59.nodaļā un paredz iespēju savlaicīgi risināt mantiskos jautājumus kriminālprocesā, tas ir, lemt par mantas atzīšanu par noziedzīgi iegūtu jau pirmstiesas procesā, kā arī, izbeidzot kriminālprocesu uz personu nereabilitējoša pamata. Maģistra darba mērķis ir noskaidrot noziedzīgi iegūtas mantas izpratni, izpētīt procesa par noziedzīgi iegūtu mantu krimināltiesisko regulējumu, procesā par noziedzīgi iegūtu mantu pieņemtos tiesu lēmumus, konstatējot problēmas un piedāvājot iespējamos risinājumus. Maģistra darba uzdevums ir noskaidrot procesa par noziedzīgi iegūtu mantu uzsākšanas iemeslus un šī procesa norisi, analizēt procesā par noziedzīgi iegūtu mantu pieņemto lēmumu atbilstību tiesiskajam regulējumam, kā arī noskaidrot, kādas ir procesā par noziedzīgi iegūtu mantu iesaistīto personu tiesības un pienākumi un to realizācijas iespējas. Maģistra darba ietvaros autore konstatēja nepieciešamību uzlabot tiesisko regulējumu, nolūkā nodrošināt pilnvērtīgu trešo personu tiesību aizsardzību. Atslēgvārdi: noziedzīgi iegūta manta, process par noziedzīgi iegūtu mantu, predikatīvs noziedzīgs nodarījums, prezumēta noziedzīgi iegūta manta, pierādīta noziedzīgi iegūta manta.",0
52,Fizisko personu datu aizsardzība nodarbinātībā,"Nodarbinātība ir joma, kurā tiek apstrādāti personas dati pusei Latvijas iedzīvotāju. Tiesības uz personas datu aizsardzību ir ikviena cilvēka pamattiesība Eiropas Savienībā. Tādēļ šo tiesību aizsardzībai ir jāvelta adekvāti un pietiekami aizsargpasākumi. Pētījuma galvenais mērķis ir izvērtēt, kā tiek aizsargāti fizisko personu dati nodarbinātībā Latvijā. Pētījuma galvenie uzdevumi ir saprast fizisko personu datu apstrādes nodarbinātībā saturu un problemātiku, kā arī piedāvāt risinājumus šīm problēmām. Rezultātā autors ir veicis pētījumu, kurā, pamatojoties uz teorijas atziņām un tiesu praksi, noskaidrojis, kā būtu pareizi jāveic personu datu apstrāde nodarbinātībā, identificējis problēmas un sniedzis priekšlikumus to risināšanai.",0
53,Satversmes tiesas tiesneša neatkarības garantijas un to īstenošanas aktuālie aspekti,"Maģistra darbs ""Satversmes tiesas tiesneša neatkarības garantijas un to īstenošanas aktuālie aspekti"" vērš uzmanību uz tiesnešu neatkarības institūta nozīmi demokrātiski tiesiskā valstī, Satversmes tiesas tiesnešiem kā īpašiem tiesnešu neatkarības subjektiem, kā arī sniedz ieskatu Satversmes tiesas tiesnešu neatkarības garantijās, salīdzinot to ar ārvalstu regulējumu un praksi. Pētījumu veido trīs nodaļas, visupirms sniedzot ieskatu tiesneša neatkarības institūta izpratnē, tam seko tiesneša neatkarības institūta raksturojums tiesību uz taisnīgu tiesu izpratnē, turpretim maģistra darba trešajā nodaļā tiek analizētas Satversmes tiesas tiesnesim piemītošās neatkarības garantijas, to izpausme, problēmaspekti un atbilstība ārvalstu regulējumam. Maģistra darbā Autore sniedz ne vien ieskatu Satversmes tiesas tiesnešu neatkarības garantiju saturā, bet arī analizē spēkā esošā tiesiskā regulējuma problēmaspektus, kā arī sniedz ieteikumus tiesiskā regulējuma uzlabošanā, ņemot vērā ārvalstu pieredzi. Atslēgvārdi: tiesnešu neatkarība, amata iegūšanas garantijas, amatā atrašanās garantijas, finansiālā drošība, sociālās garantijas, neaizskaramība, pilnvaru apturēšana, pilnvaru izbeigšana.",0
54,Sadzīves atkritumu apsaimniekošanas tiesiskās problēmas.,"Darbā ir izskatīti aktuālie problēmjautājumi, kas saistīti ar sadzīves atkritumu apsaimniekošanu pašvaldību kompetences kontekstā. Šim mērķim darbā ir izpētīts spēkā esošais atkritumu apsaimniekošanas tiesiskais regulējums Latvijas un Eiropas Savienības tiesībās, tiesu prakse. Tāpat darbā izpētīts konkurences tiesiskais regulējums Latvijā daļā par konkurences neitralitāti un tiešās un pastarpinātās pārvaldes iestāžu un kapitālsabiedrību, kurā publiskai personai ir izšķiroša ietekme, pienākumu nodrošināt brīvu un godīgu konkurenci. Šajā sakarā arī analizēti pašvaldību pieņemtie lēmumi un līgumi par sadzīves atkritumu apsaimniekošanas tiesību nodošanu pašvaldību kapitālsabiedrībām.  Autors darbā galvenokārt izskatīja problēmas par sadzīves atkritumu apsaimniekošanas tiesisko regulējumu, šī regulējuma mijiedarbību ar konkurences tiesisko regulējumu. Darbā autors  nepievērsās atkritumu pārsūtīšanai vai pārvadāšanai starpvalstu un nacionālā līmenī. Sadzīves atkritumu apsaimniekošanas stingru prasību piemērošana praksē un pašvaldību iesaistīšanās atkritumu apsaimniekošanas tirgū tieši ietekmē iedzīvotāju iespējas saņemt vislabāko piedāvājumu no pakalpojumu sniedzējiem, un ņemot vērā mūsdienu tendences, šo jautājumu aktualitāte kļūs arvien svarīgāka.   Darba izstrādes rezultātā autors ir konstatējis nepilnības nacionālā normatīvā regulējumā un nācis klajā ar ieteikumiem grozīt un papildināt to, lai mēģinātu novērst konstatēto problēmu ietekmi uz sadzīves atkritumu apsaimniekošanas procesu. Papildus likumu grozīšanas ieteikumiem, autors ir izvirzījis arī jaunas un vērtīgas teorētiskas tēzes.",0
55,"Tiesas neatkarība, varas dalīšanas diskurss","Agate Patrīcija Grīna. Maģistra darbs par tiesas neatkarību, varas dalīšanas diskurss. Darba vadītāja: Dr.iur., prof. Sanita Osipova, Rīgā, 2020. Darba mērķis ir analizēt tiesu varas neatkarību, apskatot tās attiecību problemātiku ar likumdevēja varu un izpildvaru. Darbā aplūkoti tiesu varas neatkarības jautājumi arī Lietuvā, Igaunijā un Polijā.  Autore darbā secina, ka Tieslietu padomes pilnvaru paplašināšanai ir būtiska nozīme tiesu varas neatkarības stiprināšanā, taču lai Tieslietu padomei piešķirtu lielākas pilnvaras attiecībā uz jautājumiem, kuri skar tiesu varu, piemēram, tiesnešu karjeras virzību, Tieslietu padomes sastāvam vajadzētu sastāvēt tikai no tiesu varas pārstāvjiem. Darbs sastāv no 3 nodaļām, 6 apakšnodaļām, ievada, kopsavilkuma un izmantotās literatūras saraksta. Darbā izmantoti tādu autoru darbi kā Džons Loks, Šarls Luijs de Monteskjē u.c. Atslēgvārdi: varas dalīšana, tiesu vara, likumdevēja vara, izpildvara, Tieslietu padome, tiesu varas neatkarība.",0
56,Izmeklēšanas tiesneša pilnvaras drošības līdzekļu piemērošanā,"Maģistra darba “Izmeklēšanas tiesneša pilnvaras drošības līdzekļu piemērošanā” mērķis ir izpētīt izmeklēšanas tiesneša pilnvaras drošības līdzekļu piemērošanā un konstatēt normatīvā regulējuma problēmjautājumus, kas reglamentē izmeklēšanas tiesneša pilnvaras attiecībā uz drošības līdzekļu piemērošanu.  Mērķa sasniegšanai darba autore ir pētījusi izmeklēšanas tiesneša institūta jēdzienu un institūta nepieciešamību kriminālprocesā cilvēktiesību ierobežošanas kontrolei. Pētījumā uzsvars tiek likts uz izmeklēšanas tiesneša pilnvarām drošības līdzekļu piemērošanā. Tāpat tiek analizēti izmeklēšanas tiesneša lēmumi par, ar brīvības atņemšanu nesaistīto drošības līdzekļu sūdzībām. Pētījuma gaitā darba autore konstatējusi problēmas izmeklēšanas tiesneša pilnvaru regulējumā attiecībā uz drošības līdzekļu piemērošanu, tādēļ darba autore izvirza priekšlikumus normatīvā regulējuma grozījumiem.",0
57,Īpašuma lietošanas tiesību aprobežojumi virszemes ūdensobjektu aizsragjoslās.,"Maģistra darba tēma “Īpašuma lietošanas tiesību aprobežojumi virszemes ūdensobjektu aizsargjoslās” ir aktuāla, jo pieaug sabiedrības locekļu tendence attīstīt būvniecības ieceres virszemes ūdensobjektu tuvumā, neizvērtējot būvniecības ietekmi uz konkrēto ūdensobjektu kopumā, kā rezultātā tiek apdraudētas ūdens ekosistēmas un vide. Darbā ir apskatīts virszemes ūdensobjektu aizsargjoslas jēdziens un tā ģenēze, īpašuma lietošanas tiesību aprobežojumu priekšnoteikumi, teritorijas plānošanas un būvniecības īpatnības virszemes ūdensobjektu aizsargjoslās.  Pētījuma rezultātā secināms, ka pastāv problēmas ar virszemes ūdensobjektu aizsargjoslu noteikšanas metodiku, nepiemērotu teritorijas plānošanas instrumentu pielietojumu, patvaļīgu un jaunu būvniecību virszemes ūdensobjektu aizsargjoslās.",0
58,Vispārzināmi fakti un procesuālā prezumpcija civilprocesā.,"Maģistra darba tēma ir “Vispārzināmi fakti un procesuālā prezumpcija”. Vispārzināmi fakti un civilprocesuālā prezumpcija ir viena no tiesas vismazāk ierobežotajām iespējām atbrīvot personas no pierādīšanas pienākuma, veicot atkāpi no visbūtiskākās civilprocesa sastāvdaļas, skatīt lietu pēc sacīkstes principa. Autore izvēlējās maģistra darba tēmu pētīt šaurākā diskursā, proti, Darba tiesību nozarē. Pētījums tika veikts pamatā apskatot jēdziena nozīmi civilprocesā vispārīgi un tad, kopsakarā ar izvēlēto civiltiesību nozari. Pētījumā autore apzināsies pierādījumu un pierādīšanas pienākumu juridisko dabu kopsakarā ar Civilprocesa likuma 96. pantā norādītajiem pierādīšanas pienākuma izņēmumiem, izpētīs civilprocesuālās prezumpcijas un vispārzināmu faktu vispārīgo  jēdzienu, to būtību, kā arī analizēs minētos jēdzienus Darba tiesību nozarē, nosakot tiesu praksē atzītus piemērus un to ietekmi uz pierādīšanas pienākumu. Pētījums sastāv no 4 nodaļām un 17 apakšnodaļām, ievada un kopsavilkuma.",0
59,"Fakti, no kuru pierādīšanas personas ir atbrīvotas kriminālprocesā","Maģistra darba tēma ir “Fakti, no kuru pierādīšanas personas ir atbrīvotas kriminālprocesā”, maģistra darba mērķis ir izpētīt normatīvo regulējumu, doktrīnu un judikatūru Latvijā un ārvalstīs, tādējādi sniedzot priekšstatu par pierādīšanas un legālās prezumpcijas izpratnes neskaidrībām kriminālprocesā. Vienlaikus autore vēlas noskaidrot legālās prezumpcijas piemērošanas efektivitāti un nepieciešamību kriminālprocesa ietvaros, to salīdzinot ar citām tiesību nozarēm. Lai sasniegtu maģistra darbā noteikto mērķi, darba autore izvirzījusi vairākus uz-devumus, tostarp, izpētīt legālās prezumpcijas institūtu Latvijā, ņemot vērā ārvalstu pie-mērus, piemēram, ar nelielu ieskatu Krievijas Federācijas, Nīderlandes, Francijas tiesībās, veikt legālās prezumpcijas institūta kriminālprocesā salīdzinājumu ar administratīvo procesu un civilprocesu, apzināt esošās problēmas legālās prezumpcijas institūta ietvaros, kā arī izteikt priekšlikumus saistībā ar efektīvāku legālās prezumpcijas izpratni un tās piemērošanas robežām.  Maģistra darba pamatā ir izmantots Latvijas Republikā pastāvošais normatīvais regulējums, tiesu prakse, kā arī ārvalstu piemēri.   Atslēgas vārdi: Kriminālprocess, legālā prezumpcija, nevainīguma prezumpcija, fakta legālā prezumpcija, pierādīšana",0
60,Elektroniskais dokuments kā rakstveida pierādījums.,"Civilprocesa teorijā un arī praksē būtiska nozīme ir elektroniskajam dokumentam kā rakstveida pierādījumam, jo pierādījumi ir neatņemama civilprocesa sastāvdaļa, bez kuras civilprocess nav iedomājams un, attīstoties modernajām tehnoloģijām, tiesai, kā rakstveida pierādījumi lietā aizvien biežāk tiek iesniegti dažāda veida elektroniskie dokumenti. Ar moderno tehnoloģiju strauju attīstību un to ieviestajām pārmaiņām pasaulē, civilprocess nevar palikt vienaldzīgs pret šīm pārmaiņām un līdz ar to, civilprocesā elektronisko pierādījumu un elektronisko dokumentu jautājumam jābūt noregulētam pietiekamā apjomā. Maģistra darba mērķis ir noskaidrot, kas ir elektroniskās formas dokuments un tam izvirzāmās prasības, lai tas būtu izmantojams kā rakstveida pierādījums tiesā. Elektroniskās formas dokuments ir kļuvis par tiesību sastāvdaļu, tādēļ jānoskaidro vai civilprocesa regulējums attiecībā uz elektroniskās formas dokumentu ir pietiekams. Kā arī piedāvāt iespējamos variantus elektroniskās formas dokumenta pilnīgākam noregulējumam. Maģistra darba uzdevums ir izanalizēt pierādījumu, dokumenta, elektroniskās formas pierādījumu un elektroniskās formas dokumenta jēdzienu un īpatnības, padziļināti pētot Latvijas un ārvalstu normatīvo regulējumu, Latvijas un ārvalstu juridiskajā literatūrā sniegtās atziņas, kā arī Latvijas tiesu praksi. Pētījuma rezultātā tika noskaidrots, kas ir elektroniskās formas dokuments un tam izvirzāmās prasības, lai tas varētu būt par rakstveida pierādījumu tiesā. Autore secina, ka civilprocesa regulējums attiecībā uz elektroniskās formas dokumentiem un elektroniskās formas pierādījumiem kopumā nav pilnīgs, bet gan vispārināts, kas apgrūtina tiesas darbu un līdz ar to tajā būtu ieviešams detalizētāks elektroniskās formas pierādījumu un elektroniskās formas dokumentu regulējums.  Atslēgvārdi: pierādījumi, dokuments, rakstveida pierādījumi, pierādīšanas līdzekļi, elektroniskie pierādījumi, elektroniskais dokuments, sacīkstes princips, patiesība.",0
61,Līguma saistošais spēks un izņēmumi no principa pacta sun servanda civillikumā.,"Latvijas Republikas Civillikuma normas, kas attiecas uz līguma saistošo spēku un izņēmumiem no principa pacta sunt servanda, ir atzītas par pārlieku kategoriskām un jau laiku aktuāls kļuvis jautājums par Civillikuma modernizāciju atbilstoši Eiropas līgumtiesību aktualitātēm. Autore darbā ir izpētījusi izņēmumu no principa pacta sunt servanda tiesisko regulējumu Civillikumā. Apskatīti arī vairāki Eiropas līgumtiesību izņēmumi no līguma saistošā spēka principa. Maģistra darba izstrādes laikā autore konstatējusi trūkumus Civillikuma normās un izdarījusi secinājumus attiecībā uz iespējām Civillikuma uzlabošanā. Darbā izmantoti gan Latvijas tiesību akti, juridiskā literatūra un tiesu prakse, kā arī ārvalstu regulējums, tiesu prakse un atzīti Eiropas līgumtiesību akadēmiskie materiāli. Darbā izmantota salīdzinošā metode, kur tikušas salīdzinātas nacionālā un starptautiskā līmeņa tiesību normas. Deduktīvā metode, ar kuras palīdzību no zinātniskiem apgalvojumiem iegūti savi secinājumi. Izmantota arī analītiskā un vēsturiskā metode. Atslēgvārdi: līgums, saistošais spēks, nepārvarama vara, būtisks līguma pārkāpums, nejaušs notikums.",0
62,Uz notiesāšanu nebalstīta mantas konfiskācija,"Maģistra darba tēma ir aktuāla mūsdienās saistībā ar globāla mēroga cīņu ar finanšu un ekonomiskajiem noziedzīgiem nodarījumiem, kā arī cīņu ar noziedzīgi iegūtiem līdzekļiem, kas tādējādi ir veicinājis arī konfiskācijas tiesību institūta attīstību. Savukārt uz notiesāšanu nebalstītu konfiskāciju (non-conviction based confiscation) var dēvēt par vienu no kriminālprocesa inovitātēm, kas pastāv līdzās mums jau zināmajai konfiskācijai ar notiesājošu spriedumu.  Uz notiesāšanu nebalstītas mantas konfiskācijas process, kas ietverts Kriminālprocesa likuma (turpmāk - KPL) 59.nodaļā, pēdējos gados tiek plaši piemērots praksē, lai konfiscētu noziedzīgi iegūtus līdzekļus pirms galīgā nolēmuma pasludināšanas kriminālprocesā.  Darba autore aplūko tiesību institūta - uz notiesāšanu nebalstītas mantas konfiskācijas  būtību un saturu, kā arī šī tiesību institūta regulējumu Latvijas kriminālprocesa tiesībās, vienlaikus apzinot tiesību institūta darbību praksē un prakses problemātiku. Tiek vērtētā KPL 59.nodaļas attīstība, priekšnosacījumi KPL 59.nodaļas piemērošanai, kā arī aplūkots process par noziedzīgi iegūtu mantu izmeklēšanas iestādē un tiesā. Nobeigumā tiek aplūkota arī rīcība ar noziedzīgi iegūtu mantu pēc tiesas nolēmuma pasludināšanas.",0
63,Tiesnešu tiesības un to parlamentārā kontrole,"Maģistra darba tēma ir “Tiesnešu tiesības un to parlamentārā kontrole”. Maģistra darba mērķis ir aplūkot tiesnešu tiesību jēdzienu un noskaidrot tiesnešu tiesību normu vietu citu tiesību avotu starpā, kā arī aplūkot likumdevēja reakciju uz tiesnešu tiesībām. Maģistra darbā tiks aplūkots arī parlamentārās kontroles jēdziens un tā pilnvaras robežas. Lai sasniegtu noteikto mērķi, autore maģistra darba ietvaros veica aptauju un intervēja vairākus tiesību zinātniekus, lai pilnīgāk noskaidrotu šī jēdziena izpratni Latvijā. Papildus iepriekš minētajam, maģistra darba gaitā, autore mēģinās noskaidrot, vai tiesnešu tiesības, kā tiesu aktivitāte nav vērtējama negatīvi varas dalīšanas principa aspektā, kas ir viens no demokrātiskas tiesiskas valsts elementiem, kā arī noskaidros aptaujāto tiesību zinātnieku viedokli šajā jautājumā.  Atslēgvārdi: tiesnešu tiesības, parlamentārā kontrole, judikatūra, valsts varas dalīšana.",0
64,Valsts atbalsta sniegšana kultūras un kultūras mantojuma saglabāšanas veicināšanai LESD 107.panta trešā punkta D) apakšpunkta ietvarā.,"Maģistra darba tēma ir valsts atbalsta sniegšana kultūras un kultūras mantojuma saglabāšanas veicināšanai Līguma par Eiropas Savienības darbību 107.panta 3.punkta d) apakšpunkta ietvarā. Valsts atbalsta sniegšanas nosacījumu ievērošana Eiropas Savienībā tiek rūpīgi uzraudzīta un ar Līgumu paredzētie izņēmumi rada sarežģījumus noteikumu piemērošanā. Latvija ir Eiropas Savienības dalībvalstis,  kurai līdz ar to ir pienākums nodrošināt kultūras un kultūras mantojuma saglabāšanu, tāpēc valsts atbalsta jomā uz kultūras nozari attiecas vairāki izņēmumi un speciāls regulējums. Maģistra darba mērķis ir izvērtēt, vai valsts atbalsta regulējums kultūras un kultūras mantojuma saglabāšanas veicināšanai nodrošina, ka dalībvalsts sniegtais atbalsts ir saderīgs ar iekšējo tirgu. Maģistra darba rezultātā tika izdarīti secinājumi par valsts atbalsta kritērijiem, nosacījumu ievērošanu un vērtējuma procedūru, lai nodrošinātu, ka sniegtais valsts atbalsts kultūras un kultūras mantojuma saglabāšanas veicināšanai ir saderīgs ar iekšējo tirgu.",0
65,Informācijas atklātības likuma piemērošanas problēmas,"Personas tiesības uz informāciju ir būtiskas cilvēka pamattiesības. Tiesības uz valsts rīcībā (state-held) esošu informāciju ir viens no demokrātiskas valsts pamatprincipiem. Latvijā tas tiek nodrošināts caur Informācijas atklātības likumu. Līdz ar to ir svarīgi noteikt, kas ir šī brīža aktuālās problēmas saistībā ar Informācijas atklātības likuma piemērošanu. Darba ietvaros autore apskatīs Informācijas atklātības likuma regulējumu, tiesu praksi un citus normatīvos aktus, kas saistīti ar Informācijas atklātības likuma piemērošanu. Darba mērķis ir noskaidrot, kādēļ tiesības uz informāciju ir svarīgi aizsargāt konstitucionālā līmenī un identificēt problēmjautājumus, kas saistīti ar informācijas izsniegšanu iestādē, kā arī vēlāk, izskatot strīdus starp personu, kas pieprasījusi informāciju, un iestādi tiesā, norādot uz iespējamiem risinājumiem.",0
66,Krimināllikuma 61. un 61.1 panta piemērošanas teorētiskie un praktiskie aspekti vienveidīgas prakses veidošanai,"Maģistra darbā tiek pētīts nosacītas pirmstermiņa atbrīvošanas no soda institūts, Krimināllikuma 61. un 611 panta priekšnoteikumu praktiskā piemērošana vienveidīgas prakses izveidei, kā arī ārvalstu regulējums. Darba mērķis ir analizēt priekšnoteikumus nosacītai pirmstermiņa atbrīvošanai no soda, analizējot normatīvo regulējumu un tiesu praksi, sniegt iespējamos risinājumus vienveidīgas tiesu prakses izveidei, atrisinot problēmjautājumus, kas rodas teoriju piemērojot praksē. Maģistra darbā tiek ieteikts grozīt un konkretizēt nosacītas pirmstermiņa atbrīvošanas ierosinājuma izskatīšanas tiesā termiņus, kā arī iespēju pārsūdzēt tiesas lēmumu pēc būtības. Tāpat darba autore sniedz pamatojumu tiesu prakses apkopojuma izveidei. Atslēgvārdi: nosacīta pirmstermiņa atbrīvošana no soda; elektroniskā uzraudzība; resocializācijas rezultāts; pamats uzskatīt",0
67,Nepilngadīgais kriminālprocesā,"Nepilngadīgais ir tas kriminālprocesa dalībnieks, kuram krimnālprocesuālajās attiecības ir jāpievērš īpaša uzmanība, jo kriminālprocess var atstāt iespaidu uz nepilngadīgo neatkarīgi no tā kādā statusā viņš tiek iesaistīts šajā procesā, tāpēc nepilngadīgajiem ir nepieciešama īpaša aizsardzība, lai kriminālprocess nenodarītu kaitējumu bērna fiziskajai un psihiskajai attīstībai.  Maģistra darba mērķis ir izpētīt kriminālprocesuālo attiecību regulējumu kriminālprocesā, kurā ir iesaistīta nepilngadīgā persona, kā arī izpētīt to, kādas īpatnības un priekšrocības Kriminālprocesa likums piešķir nepilngadīgajiem kriminālprocesā. Mērķa sasniegšanai darba autors izpētījis nepilngadīgā jēdzienu kriminālprocesā, nepilngadīgā iespējamos statusus kriminālprocesā, nepilngadīgā, kuram ir tiesības uz aizstāvību, tiesības un pienākumus kriminālprocesā, nepilngadīgā, kuram ir tiesības uz aizstāvību, interešu pārstāvību un aizstāvību kriminālprocesā, nepilngadīgā cietušā procesuālo regulējumu, izmeklēšanas darbību īpatnības ar nepilngadīgajiem kriminālprocesā piespiedu līdzekļu piemērošanu nepilngadīgajiem kriminālprocesā.  Darba izstrādes gaidā autors ir konstatējis nepilnības nepilngadīgo kriminālprocesuālajā regulējumā, un sniedz iespējamos priekšlikumus šo problēmu risinājumam.",0
68,Apsūdzības uzturētājs tiesā,"Maģistra darba mērķis ir izpētīt apsūdzības uzturētāju pilnvaru regulējumu Latvijas normatīvajos aktos, analizēt šo pienākumu un tiesību teorētiskos aspektus, kā arī salīdzināt praksē esošos gadījumus attiecībā uz šo pilnvaru realizēšanu.  Rezultātā darba autors apkopoja secinājumus attiecībā uz normatīvo regulējumu šajā jomā, kā arī tā piemērošanu praksē. Apkopotie secinājumi varētu veicināt apsūdzības uzturētāju pilnvaru efektīvāku īstenošanu iztiesāšanas stadijā. Tādā veidā arī sekmējot taisnīga krimināltiesisko attiecību noregulējuma panākšanu praksē. Lai sasniegtu šos mērķus, darba autors izvirzīja šādus uzdevumus: 1.izpētīt Latvijas Republikas normatīvajos aktos nostiprinātās apsūdzības uzturētāja pilnvaras tiesā; 2.izvērtēt apsūdzības uzturētāja pienākumu atteikties no apsūdzības, grozīt apsūdzību pilnībā vai tās daļā; 3.izpētīt citas apsūdzības uzturētāja tiesības un pienākumus krimināllietas iztiesāšanas stadijā; 4.analizēt apsūdzības uzturētāja darbības uzstājoties tiesas debatēs. Atslēgas vārdi: apsūdzības uzturētājs, apsūdzības grozīšana, atteikšanās no apsūdzības uzturēšanas, apsūdzības runa.",0
69,Godprātīgas tiesību izmantošanas un pienākumu pildīšanas ietekme uz efektīvu tiesvedību Civilprocesā.,"Maģistra darba tēma ir ‘‘Godprātīgas tiesību izmantošanas un pienākuma pildīšanas ietekme uz efektīvu tiesvedību civilprocesā’’. Godprātīga procesuālo tiesību pildīšana ir viens no galvenajiem priekšnoteikumiem, lai tiktu nodrošināts efektīvs tiesas process. Tā galvenie kritēriji ir ātrs, ekonomisks un kvalitatīvs tiesas process, kuru nav iespējams panākt, ja tiesvedībā visas iesaistītās personas nerīkojas labticīgi un neievēro citu personu tiesības uz lietas izskatīšanu saprātīgā termiņā.  Darba autores mērķis, aplūkojot godprātīgu procesuālo tiesību izmantošanas un pienākuma pildīšanas praksi Latvijā, salīdzinājumā ar citu valstu regulējumu, ir noskaidrot, vai tiesas izmanto Civilprocesa likumā paredzētās sankcijas, vai tiesas konstatē negodprātīgu rīcību, kā negodprātīga rīcība mijiedarbojas ar efektīvu tiesvedību, norādot uz problēmjautājumiem un piedāvājot ieteikumus Civilprocesa likuma grozīšanai.  Darbā konstatēts, ka tiesa nolēmumā bieži vien atzīst lietas dalībnieka negodprātīgu rīcību, tomēr sankcijas par to piemēro reti. Lai to mainītu, tiek piedāvāts grozīt tiesību tiesai piemērot sankcijas uz pienākumu to darīt, mainīt lūguma par naudas soda samazināšanu vai atcelšanu izskatīšanas kārtību uz rakstveida procesu, kā arī citi ieteikumi tiesību normu grozīšanai, lai nodrošinātu efektīvu tiesas procesu.  Atslēgvārdi: negodprātīga tiesību un pienākumu izmantošana, labas ticības princips, efektīvs tiesas process, sankcijas.",0
70,Noilgums civiltiesībās un civilprocesā.,"Maģistra darbs “Noilgums civiltiesībās un civilprocesā” iezīmē problēmas ar noilguma termiņa nošķiršanu, komercdarījumu iztulkošanu, noilgumu attiecībā uz ekspromisorisku galvinieku un noilguma ierunas izmantošanu, kas norāda uz tēmas aktualitāti. Noilguma aspekti aplūkoti tādās tiesību nozarēs, kā civiltiesības, komerctiesības, maksātnespējas un procesuālās tiesības. Maģistra darba mērķis ir izpētīt noilguma regulējumu un noteikt, vai noilguma normatīvais regulējums atbilst mūsdienu civiltiesību izpratnei, veicinot dialogu par regulējuma pilnveidošanu. Tiek piedāvāts autores skatījums uz Latvijas tiesībās pastāvošo termiņu dalījumu un noilguma regulējuma modernizēšanu, norādot uz vispārējā noilguma termiņa saīsināšanas nepieciešamību, kā arī nosakot kuras no iezīmētajām problēmām novēršamas ar atbilstošu tiesību normu iztulkošanu.",0
71,Saeimas deputāti kā abstraktās konstitucionālās kontroles subjekti,"Maģistra darbā aplūkots ne mazāk kā divdesmit Saeimas deputātu pieteikums Satversmes tiesā kā viens no abstraktās konstitucionālās kontroles pieteikuma veidiem. Darba mērķis ir izpētīt Saeimas deputātu pieteikuma teorētiskos un praktiskos aspektus Satversmes tiesas procesā, kā arī analizēt Saeimas deputātu pieteikumu kā parlamenta mazākuma aizsardzības mehānismu.  Darba ietvaros aplūkots abstraktās konstitucionālās kontroles iezīmes, Saeimas deputātu pieteikuma būtība un attīstība, kā arī šādam pieteikumam izvirzītās prasības Satversmes tiesas likumā. Vienlaikus analizēta Saeimas deputātu pieteikuma kā parlamenta mazākuma līdzekļa nozīme likumdošanas procesa ietekmēšanā. Darba rezultātā autore secina, ka Saeimas deputāti kā abstraktās kontroles subjekti, kas aizstāv sabiedrības intereses kopumā, ir nozīmīga daļa no konstitucionālās kontroles institūta. Autore identificē atsevišķus problēmjautājumus attiecībā uz Saeimas deputātu pieteikuma kompetenci. Tāpat autore sniedz salīdzinājumu par parlamenta deputātu pieteikuma aspektiem Latvijā un ārvalstīs",0
72,Nevainīguma prezumpcija un plašsaziņas līdzekļu tiesības informēt sabiedrību  par tiesas procesiem,"Par nevainīguma prezumpciju var runāt kā par sākotnēju pieņēmumu, ka persona nav vainīga noziedzīga nodarījuma izdarīšanā, kamēr tās vaina nav pierādīta saskaņā ar likumu. Tomēr plašsaziņas līdzekļi, informējot sabiedrību par tiesu procesiem, bieži publicē ziņas par vienas vai otras personas “notiesāšanu” pirms šīs, patiesībā tikai iespējami vainīgās, personas saukšanas pie atbildības un notiesājoša sprieduma taisīšanas.  Ievērojot minēto, darba mērķi ir noskaidrot, vai plašsaziņas līdzekļi, informējot sabiedrību par tiesas procesiem, var pārkāpt personas tiesības uz nevainīguma prezumpciju un, ja var, tad kā līdzsvarot plašsaziņas līdzekļu pienākumu informēt sabiedrību par tiesas procesiem ar citām cilvēka tiesībām. Maģistra darba ietvaros Autore secina, ka plašsaziņas līdzekļi nevar pārkāpt nevainīguma prezumpciju kā kriminālprocesu organizējošu principu, jo plašsaziņas līdzekļu izteikumi par personas vainu nevar ietekmēt kriminālprocesa norisi. Tomēr nevainīguma prezumpcijas principam nevar piešķirt tik šauru nozīmi, jo goda un cieņas, arī reputācijas aizsardzība ir viens no nevainīguma prezumpcijas aspektiem. Plašsaziņas līdzekļi var pārkāpt nevainīguma prezumpcijas reputācijas aizsardzības aspektu. Savukārt līdzsvarojot plašsaziņas līdzekļu izteikumus un nevainīguma prezumpcijas principu, Eiropas Cilvēktiesību tiesas praksē tiek vērtēti šādi kritēriji: veids, kādā informācija tika iegūta; apstrīdētā raksta saturs; raksta aktualitāte sabiedriskai diskusijai; raksta ietekme uz kriminālprocesu; privātās dzīves aizskāruma nopietnība; soda samērīgums.",0
73,Starptautisko vides tiesību pienākumu erga omnes raksturs,"Erga omnes koncepts ir viens no valstu atbildības konceptiem, kas ANO Starptautiskās tiesas praksē ir reti piemērots. Neskatoties uz šā koncepta identificēšanu 1970. gadā Barcelona Traction lietā, pirmo reizi ANO Starptautiskā tiesa ir ierosinājusi lietu, pamatojoties uz valsts erga omnes pienākumu pārkāpumiem tikai 2019. gadā. ANO Starptautiskā tiesa sākotnēji identificēja piecus pienākumus, kuriem ir erga omnes raksturs. Taču, ņemot vērā, ka ANO Starptautiskās tiesas sniegtais pienākumu uzskaitījums nav izsmeļošs un ievērojot, ka starptautiskās vides tiesības ir tiesību nozare, kas, ir strauji attīstījusies un kļuvusi par nozīmīgu starptautisko tiesību sastāvdaļu, darba autore uzskata, ka uz atsevišķiem starptautisko vides tiesību pienākumiem ir attiecināms erga omnes raksturs.",0
74,Valsts garantēto uzturlīdzekļu efektivitāte,"Latvijā izveidots Uzturlīdzekļu garantiju fonds, lai īstenotu bērnu tiesības uz sociālo nodrošinājumu, izmaksājot uzturlīdzekļus bērna uzturam gadījumos, kad kāds no vecākiem tos nenodrošina. Sabiedrībā pastāv neizpratne, vai bērna vecāks var saņemt uzturlīdzekļus bērna uzturam no fonda, ja bērna vecākiem ir kopīga dzīvesvieta. Ņemot vērā, ka viens no galvenajiem tiesību socioloģijas jautājumiem ir tiesību efektivitāte, autore darbā pēta, kā kopīgas dzīvesvietas apstāklis ietekmē valsts garantēto uzturlīdzekļu efektivitāti.  Darbā secināts, ka kopīgas dzīvesvietas apstāklis pats par sevi uzturlīdzekļu izmaksas efektivitāti neietekmē, jo likumdevējs jautājumā par tiesībām saņemt uzturlīdzekļus no fonda šim apstāklim nav piešķīris izšķirošu nozīmi. Izšķiroša nozīme šādos gadījumos ir piešķirta apstāklim par bērna atrašanos viena vecāka aprūpē. Tādējādi, ja bērnu aprūpē tikai viens no vecākiem, uzturlīdzekļu izmaksa no fonda ir efektīva arī tad, ja bērna vecākiem ir kopīga dzīvesvieta. Savukārt, ja vecāki dzīvo kopā un kopīgi aprūpē bērnu, uzturlīdzekļu saņemšana no fonda ir neefektīva, jo mehānismi, kas izveidoti izmaksāto uzturlīdzekļu atgūšanai un bērna uzturēšanas pienākuma pildīšanas veicināšanai, var nelabvēlīgi ietekmēt bērna vecākus, tātad arī no tiem atkarīgo bērnu un tā tiesības uz sociālo nodrošinājumu.",0
75,Pamati atbrīvošanai no valsts nodevas un drošības naudas samaksas administratīvajā tiesā,"Maģistra darba pētījuma objekts ir pamati atbrīvošanai no valsts nodevas un drošības naudas samaksas administratīvajā tiesā. Darba struktūra ir veidota, apskatot valsts nodevas un drošības naudas jēdzienu, regulējumu Latvijā un ārvalstīs, kā arī darbā aplūkota un aktualizēta tiesu prakse jautājumā par atbrīvošanu no valsts nodevas un drošības naudas. Maģistra darbā izdarīti secinājumi par tiesu praksē konstatētajām problēmām atbrīvojot personas no valsts nodevas un drošības naudas samaksas, kā arī izteikti priekšlikumi grozījumiem Administratīvā procesa likumā konstatēto trūkumu un problēmu risināšanai.",0
76,Eiropas apcietinājuma lēmums kā viens no krimināltiesiskās sadarbības instrumentiem Eiropas Savienībā,"Eiropas Savienības Padome 2002. gada 13. jūnijā pieņēma pamatlēmumu 2002/584/TI par Eiropas apcietinājuma lēmumu un par nodošanas procedūrām starp dalībvalstīm, kas ir uzskatāms par pirmo krimināltiesiskās sadarbības instrumentu Eiropas Savienībā, ar kuru īsteno savstarpējās atzīšanas principu. Ar šo pamatlēmumu klasiskā izdošanas procedūra starp dalībvalstīm tika aizstāta ar nodošanas sistēmu starp tiesu iestādēm, kā rezultātā reģionālā līmenī tika ieviests jauns, vienkāršots un paātrināts mehānisms cīņā ar starptautisko noziedzību. Taču neraugoties uz to, ka Eiropas apcietinājuma lēmums kļuva par krimināltiesiskās sadarbības veiksmes stāstu, laika gaitā tika konstatētas vairākas problēmas saistībā ar šī instrumenta pielietošanu. Maģistra darbā tiek analizēti aktuālie identificētie problēmjautājumi saistībā ar Eiropas apcietinājuma lēmuma piemērošanu gan Eiropas Savienības, gan nacionālo tiesību līmenī. Rezultātā autors izdara secinājumus un izsaka priekšlikumus spēkā esošā regulējuma pilnveidošanai.",0
77,Ombuda institūta nozīme tiesiskā valstī,"Maģistra darbā Ombuda institūta nozīme tiesiskā valstī autore pētīja ombuda institūtu kā vienu no personas tiesību aizsardzības mehānismiem, tā rašanās nepieciešamību, kā arī ombuda institūta vietu, nozīmi un lomu tiesiskā valstī. Teorētiskajā daļā ietverts tiesiskas valsts un pamattiesību, kā arī cilvēktiesību jēdzienu skaidrojums. Tika aplūkoti tiesiskā valstī pastāvošie mehānismi personas pamattiesību aizsardzībai. Praktiskajā daļā tika pētīts Latvijas Republikas tiesībsargs kā mehānisms personas pamattiesību aizsardzībai, tiesībsarga iecelšanu amatā noteicošais normatīvais regulējums, no tā izrietošās tiesībsarga funkcijas, tiesības, uzdevumi un iespējamie problēmjautājumi attiecībā uz nepilnībām normatīvajā regulējumā. Tika analizēta tiesībsarga darbības efektivitāte personas pamattiesību aizsardzības kontekstā. Autore darba ietvaros salīdzināja ārvalstu normatīvo regulējumu ar Latvijas normatīvo regulējumu attiecībā uz Tiesībsarga iecelšanu amatā un tam piešķirtajām kompetencēm. Darba ietvaros kā galvenais tiesībsarga darbības efektivitāti raksturojošais lielums noteikta tiesībsarga sniegto rekomendāciju ievērošana un tiesībsarga vēlamā rezultāta sasniegšana. Autore uzskata, ka tiesībsarga darbība, realizējot tam piešķirtās funkcijas un uzdevumus, ir efektīva un spēj veicināt personas pamattiesību aizsardzību. Tomēr tiesībsarga institūta tiesiskā daba un no tās izrietošo rekomendējošā rakstura ieteikumu, atzinumu ievērošana lielā mērā ir atkarīga no sadarbības ar institūciju, kurai rekomendācija tiek sniegta.",0
78,Tiesneša neatkarības apdraudējumi tiesiskā valstī,"Maģistra darbā „Tiesneša neatkarības apdraudējumi tiesiskā valstī” autore pētīja tiesiskas valsts jēdziena saturu personas tiesībās uz taisnīgu tiesu normatīvo aktu un ētikas normu ietvarā. Ikvienai personai piemīt tiesības uz taisnīgu tiesu, tomēr arī tiesnesim ir svarīgi saglabāt savu neatkarību un neizjust pārlieku lielu ietekmi un spiedienu no sabiedrības puses.    Praktiskajā daļā tika pētīti faktori un prakse Latvijā, kas var ietekmēt tiesneša neatkarību no sabiedrības puses. Tika noskaidrota šī jautājuma nozīme un aktualitāte. Autore darba ietvaros ir pētījusi arī ārvalstu tiesību aktos regulējumu, kas attiecas gan uz tiesisku valsti, gan vārda brīvību, gan arī tiesneša neatkarību kopsakarā ar sabiedrības uzticību un ietekmi uz tiesām.  Autoresprāt, tiesneša neatkarības garantiju saturs un regulējums Latvijā ir iedarbīgs, tomēr lielākoties tas ir atkarīgs arī no citiem faktoriem, kā, piemēram, sabiedrības izglītības līmenis, iesaistīto lietas dalībnieku statuss, masu saziņas līdzekļos publicētās ziņas un paustie sabiedrības komentāri par izskatāmo lietu vai tiesas pieņemto nolēmumu. Līdz ar to ir secināms, ka, lai tiesnesis justos iekšēji neatkarīgs, galvenokārt viņam ir jābūt pārliecinātam gan par sevi, gan par savām spējām. Brīdī, kad tiesnesis stājas amatā, tas apņemas savu darbu veikt pilnvērtīgi, bez jebkādas ārējās ietekmes. Būt iekšēji neatkarīgam – tas ir tiesneša pienākums.",0
79,Konstitucionālo vērtību nozīme un aizsardzība Latvijā kā demokrātiskā tiesiskā republikā,"Konstitucionālās vērtības sniedz unikālu informāciju par tautas gribu, valsts identitāti, un valsts attīstības perspektīvu ilgtermiņā. Šīs vērtības identificē, definē un regulē dažādus valsts darbības aspektus, institūciju struktūru, pilnvaras un funkcijas trīs esošajām valsts varām - izpildvarai, likumdevējam un tiesu varai. Tās arī paredz pilsoņu tiesības un brīvības un izklāsta attiecības starp pilsoņiem un valsti. Konstitucionālās vērtības tiek kodificētas ar valsts konstitūcijas palīdzību. Neatkarīgi no tā, to saturs tiek atklāts un attīstīts ar tiesas spriedumu palīdzību, izpildvaras lēmumiem un likumdevēja radītajiem tiesību aktiem. Konstitucionālās vērtībās attīstās līdz ar valsti un tiesībām mūsdienu globalizācijas procesos. Tas nereti rada dažādus izaicinājumus atsevišķu konstitucionālo vērtību aizsardzībā un stiprināšanā.   Maģistra darba mērķis ir izpētīt konstitucionālo vērtību jēdzienu, saturu, juridisko nozīmi, kā arī atsevišķu konstitucionālo vērtību aizsardzības stiprināšanas nepieciešamību, atklājot identificētās problēmās un piedāvājot risinājumus to novēršanai.   Darba izstrādes procesā autore formulē konstitucionālo vērtību jēdzienu, atklāj to avotu, kā arī pēta konstitucionālās tiesas lomu šo vērtību aizsardzībā, vienlaikus salīdzinot pārējo Baltijas valstu konstitucionālo tiesu pilnvaras. Papildus tam autore analizē mūsdienu Austrijas konstitucionālās tiesas kompetenci, ņemot vērā, ka Eiropas konstitucionālās kontroles modelis ir radies tieši Austrijā, viena no 20.gadsimta izcilākā jurista, Hansa Kelsena, ietekmē.  Darba rezultātā autore sasniedz izvirzīto darba mērķi, iegūst hipotēzes apstiprinājumu un atklāj atsevišķu konstitucionālo vērtību nianses un stiprināšanas iespējas, vērtējot varas atzaru darbības līdzsvaru un konstitucionālās tiesas lomu.",0
80,Atbildības par krāpšanu krimināltiesiski aspekti,"Maģistra darba temats ir “Atbildības par krāpšanu krimināltiesiskie aspekti”. Problēma, kas pastāv praksē ir saistāma ar krāpšanas sastāva norobežošanu no citiem mantas nolaupīšanas sastāviem, piemēram, piesavināšanās un zādzības. Tāpat pastāv problemātika norobežot krāpšanu no izvairīšanās no nodokļu nomaksas sastāva. Kaut arī pirmajā brīdī var šķist, ka tas nav sarežģīti, tomēr pie sīkākas sastāva pazīmju analīzes atklājas grūtības. Tāpat Krimināllikumā ir izdalīti vairāki speciālie krāpšanas sastāvi, kam arī ir raksturīgas kādas sevišķas pazīmes, kuras atšķir vienu sastāvu no otra.  Pareizai un pilnīgai krāpšanas sastāva izpratnei ir jānoskaidro visus krāpšanai raksturīgos un būtiskos elementu, un jāveic to padziļinātu izpēti. Šādas darbības var būt izšķirošas, lai veiktu pareizu noziedzīga nodarījuma kvalifikāciju, kas ir taisnīga kriminālprocesa stūrakmens. Darba mērķi ir pētīt un analizēt krāpšanas būtību, ņemot vērā šī krimināltiesību institūta vēsturisko attīstību Latvijas krimināltiesībās, kā arī atrast iespējamo risinājumu nepilnību novēršanai. Mērķa sasniegšanai tika izvirzīti šādi uzdevumi: aplūkot regulējumu, kāds bija spēkā 20.gadsimtā Latvijas teritorijā un salīdzināt ar regulējumu, kāds pastāv mūsdienās attiecībā uz krāpšanu Krimināllikumā un arī ārvalstīs, kā arī apskatīt tiesu praksi šajā jautājumā. Darba gaitā tika izstrādāti priekšlikumi par krāpšanas kā nodarījuma izpratnes pilnveidi, lai sekmētu vieglāku tās norobežošanu no citiem radniecīgiem sastāviem.",0
81,Obiter dictum Satversmes tiesā - teorija un prakse,"Satversmes tiesa, izšķirot strīdus par tiesību normu atbilstību augstāka juridiskā spēka tiesību normām, spriedumos un lēmumos par tiesvedības izbeigšanu mēdz sniegt papildu vērtējumus par tiesiskās sistēmas uzlabošanas nepieciešamību, tomēr šis Satversmes tiesas darbības aspekts līdz šim nav pietiekami izcelts un padziļināti analizēts.   Maģistra darba “Obiter dictum Satversmes tiesā – teorija un prakse” mērķis ir noskaidrot Satversmes tiesas spriedumos un lēmumos par tiesvedības izbeigšanu ietverto obiter dictum saturu, raksturīgās pazīmes, kā arī ietekmi uz likumdevēja un Ministru kabineta rīcību.  Mērķa sasniegšanai autore izvirzījusi 6 (sešus) uzdevumus: 1) noskaidrot Satversmes tiesas kompetences robežas un tās spriedumu, kā arī lēmumu par tiesvedības izbeigšanu juridisko spēku; 2) detalizēti raksturot ratio decidendi un obiter dictum konceptus; 3) aplūkot Satversmes tiesas izteiktos obiter dictum valsts varas dalīšanas principa kontekstā; 4) analizēt Satversmes tiesas spriedumos un lēmumos par tiesvedības izbeigšanu ietvertos obiter dictum apsvērumus; 5) aplūkot Saeimas un Ministru kabineta rīcību attiecībā uz Satversmes tiesas obiter dictum izteikumiem; 6) apkopot un izanalizēt statistikas datus par Satversmes tiesas obiter dictum.  Maģistra darba izstrādes rezultātā autore, balstoties uz Satversmes tiesas spriedumos un lēmumos par tiesvedības izbeigšanu ietverto obiter dictum apsvērumu izvērstu analīzi, sniegusi secinājumus par Satversmes tiesas obiter dictum saturu, raksturīgajām pazīmēm un iedarbības spēku.  Atslēgvārdi: Satversmes tiesa, obiter dictum, ratio decidendi, spriedums, lēmums par tiesvedības izbeigšanu.",0
82,Pašvaldības domes deputāta tiesību aizsardzības līdzekļi,"Maģistra darba mērķis ir noskaidrot pašvaldības domes deputāta tiesisko statusu un to subjektīvo tiesību aizsardzības iespējas, ja, īstenojot deputāta pilnvaras, tā tiesības tiek aizskartas. Attiecīgais jautājums juridiskajā literatūrā līdz šim nav pētīts, taču tā aktualitāti apstiprina gan Satversmes tiesas, gan administratīvo tiesu prakse. Darba izstrādes procesā autore secināja, ka pašvaldības domes deputātam atsevišķos gadījumos piemīt subjektīvās publiskās tiesības, kuru aizsardzība ir iespējama administratīvajā tiesā. Taču pašvaldības domes deputātam nav paredzēts tiesību aizsardzības mehānisms jebkurā situācijā, kurā tas saskaras ar subjektīvu neapmierinātību par pašvaldības un tās institūciju darbu.",0
83,Personu tiesību īstenošana un ierobežošana vārdu un uzvārdu izvēlē,"Darbā pētītas personu vārdu piešķiršanas un vārdu, uzvārdu maiņas un atveides kolīzijas, ierobežojumi, mērķi, nepieciešamība un samērīgums. Par problemātisko aspektu izvirzīta personu tiesību īstenošanas samērojamība ar sabiedrības interesēm.     Darba uzdevumi ir konstatēt un izvērtēt Latvijas Republikas un starptautiskos tiesību aktos atbilstošās tiesību normas, apkopot un analizēt tiesu praksi attiecīgo tiesību ierobežošanā, lai sasniegtu mērķi – secinātu, kā sabiedrības intereses prevalē pār indivīdu tiesībām, vai starptautiskajām institūcijām atzīstamas tiesības ietekmēt nacionālās intereses.     Darbā veikti secinājumi, kā sabiedrības intereses samērojamas ar indivīdu tiesībām, un atzīts, ka starptautiskā tiesa var apšaubīt nacionālo tiesu novērtējumu, ja tas ir acīmredzami patvaļīgs, konstatējamas kļūdas rīcības brīvības izmantošanā. Darbā cita starpā secināts, ka valsts nav efektīvi īstenojusi pienākumu aizsargāt cilvēka personiskumu, un atzīts, ka vārda izvēles ierobežojumus noteikt normatīvos aktos nav nepieciešams. Papildus darbā atzīta tiesas kļūda, kas varēja novest pie lietas nepareizas izspriešanas.",0
84,Saistību dzēšana kā jauna sākuma garants fiziskās personas maksātnespējas gadījumā.,"Maģistra darbs veltīts saistību dzēšanas teorētisko un praktisko aspektu izpētei un analīzei gan Latvijas, gan ārvalstu normatīvajā regulējumā, vienlaikus izvērtējot iespēju parādniekam caur saistību dzēšanu iegūt jaunas ekonomiskās dzīves sākumu. Saistību dzēšana kā fiziskās personas maksātnespējas procesa gala rezultāts ietekmē daudzu parādnieku turpmākās dzīves, tomēr autore darbā ir kritiski vērtējusi apgalvojumu, ka saistību dzēšana garantē parādniekam jaunu sākumu šī jēdziena plašākajā izpratnē. Darba ietvaros tika noskaidrots, ka saistību dzēšana ir tikai viens no jauna sākuma koncepta elementiem, savukārt pilnīgākai šī koncepta izpratnei un īstenošanai praksē ir jāpievēršas arī citiem elementiem, tai skaitā, situācijai pēc maksātnespējas procesa izbeigšanas. Turklāt saistību dzēšanas un jauna sākuma sasniegšanas iespējas parādniekam tiek limitētas, pastāvot neviennozīmīgai tiesu praksei, kas tika konstatēta pētījuma laikā veiktās tiesu prakses analīzes rezultātā.",0
85,Kriminālprocesa obligātuma princips,"Ikviens kriminālprocess sākas ar lēmuma par kriminālprocesa uzsākšanu pieņemšanu. Kriminālprocesa uzsākšanas kārtību pamatā noteic kriminālprocesa obligātuma princips, kurš paredz amatpersonām pienākumu uzsākt kriminālprocesu katrā gadījumā, kad ir izdarīts noziedzīgs nodarījums.  Šobrīd Saeimā tiek skatīts 2019. gada 10. oktobra likumprojekts Nr.427/Lp “Grozījumi Kriminālprocesa likumā”, kurš paredz dažās Kriminālprocesa likumā normās ieviest lietderīguma principa iezīmes.  Maģistra darbā tiek analizēti ar kriminālprocesa obligātuma principu piemērošanu saistītās aktualitātes, tostarp arī iepriekš norādītie grozījumi.  Maģistra darba mērķis ir noskaidrot kriminālprocesa obligātuma principa lomu kriminālprocesā, kā arī izpētīt ar kriminālprocesa obligātuma principa piemērošanu praksē esošās problēmas. Maģistra darba rezultātā tiek izdarīti secinājumi un priekšlikumi esošās prakses uzlabošanai.  Atslēgvārdi: kriminālprocess, kriminālprocesa obligātuma princips, kriminālprocesa uzsākšana, lietderīguma princips, kriminālprocesa izbeigšana, atteikšanās uzsākt kriminālprocesu, cietušā persona.",0
86,Noziedzīgi iegūtu līdzekļu legalizācijas pierādīšana,"Noziedzīgi iegūtu līdzekļu legalizācijas saknes ir meklējamas tālu pagātnē, tomēr pēdējo divdesmit gadu laikā šim noziedzīgajam nodarījumam pievērsta īpaša uzmanība gan nacionālā, gan starptautiskā mērogā, mainot tā izpratni un ietekmējot arī līdz šim nostiprinātās pamatatziņas kā materiālajās tā arī procesuālajās tiesībās. Ņemot vērā pēdējā laikā veiktos, neviennozīmīgi vērtētos grozījumus, darbs vērsts uz noziedzīgi iegūtu līdzekļu legalizācijas pierādīšanas jautājumu izpēti, meklējot viedokļu kolīziju iemeslus un risinājumus. Darbā secīgi izklāstīti un analizēti pierādīšanas pamatjautājumi, akcentējot saskatītos problēmjautājumus un piedāvājot tiem tiesību zinātnes atziņās un tiesu prakses analīzē balstītus risinājumus. Rezultāti apkopoti tēžu veidā ar mērķi veicināt vienotas izpratnes veidošanos Latvijas tiesību telpā par noziedzīgi iegūtu līdzekļu legalizāciju un tās pierādīšanas jautājumiem.",0
87,Instrumenti sabiedrības ietekmei uz likumdevēju tiesiskā demokrātiskā valstī,"Maģistra darba tēma ir „Instrumenti sabiedrības ietekmei uz likumdevēju tiesiskā demokrātiskā valstī”. Lai sabiedrība varētu izveidot valsti, kurā tā gribētu dzīvot, sabiedrībai ir svarīgi apzināties tās iespējas un pieejamos instrumentus likumdevēja ietekmēšanai. Darba mērķis ir noskaidrot, kas ir sabiedrība likumdošanas kontekstā, tās esošos instrumentus un to izpausmes ietekmei uz likumdevēju tiesiskā demokrātiskā valstī, instrumentu efektivitāti un piemērošanas sekas, kā arī uz konkrēta gadījuma piemēra analizēt cik ilgā laikā un kādai sabiedrības grupai izdevās realizēt pastāvošas kārtības maiņu. Darba uzdevumi ir analizēt demokrātiskās valsts iekārtas būtību un tās izpausmi, likumdošanas varas uzbūvi un funkcijas, definēt sabiedrības jēdzienu likumdošanas kontekstā, apkopot sabiedrības ietekmēšanas instrumentus uz likumdevēju, noskaidrot to efektivitāti un pielietošanas sekas, kā arī pēc konkrēta gadījuma piemēra analizēt, ar kādiem instrumentiem, cik ilgā laikā un kāda sabiedrības daļa realizēja savu gribu. Darba rezultāti norāda uz to, ka sabiedrība likumdošanas kontekstā ir aktīvo sabiedrības vienību interešu grupas, kuras, izmantojot dažādus instrumentus, cenšas panākt savu interešu ievērošanu likumdošanas procesā. Apkopojot instrumentus, ar kuriem sabiedrība var ietekmēt likumdevēju, autore izdalīja tādus mehānismus kā priekšstāvju likumdošanas orgānā ievēlēšana un atsaukšana, tautas nobalsošana, likumdošanas iniciatīvas tiesības, kolektīvais iesniegums, nevalstisko organizāciju līdzdarbošanās likumdošanas procesā, sapulces, gājieni un piketi, mediji un sociālie tīkli. Savukārt pēc darbā apskatītā gadījuma piemēra, autore secināja, ka sabiedrība caur dažādu instrumentu izmantošanu var mainīt pastāvošu kārtību divu gadu laikā.  Maģistra darba apjoms ir 80 lappuses.",0
88,Kriminālatbildība par personas atstāšanu bez palīdzības,"Autora maģistra darba temats ir „Kriminālatbildība par personas atstāšanu bez palīdzības”. Nenoliedzami pati svarīgākā cilvēka vērtība ir dzīvība, bet mūsdienu nepārtrauktā informācijas plūsma un mūsu ikdiena, ko pavadam steigā, liek par to aizmirst. Cilvēki ir tik ļoti aizņemti ar sevi, ka mēdz nepamanīt, kas notiek viņiem apkārt, ka kādam ir nepieciešama palīdzība, un vienkārši paiet garām. Mūsdienu sabiedrībā šādai vienaldzībai nav vietas, tāpēc likumdevējs ir paredzējis kriminālatbildību par palīdzības nesniegšanu līdzcilvēkam. Maģistra darba mērķis ir veikt padziļinātu kriminālatbildības par personas atstāšanu bez palīdzības satura, normatīvā regulējuma un piemērošanas tiesu praksē izpēti. Lai sasniegtu maģistra darbā izvirzītos mērķus, autoram jānoskaidro, kā laika gaitā ir attīstījusies kriminālatbildība par personas atstāšanu bez palīdzības un kā ir izmainījies tās saturs, jānoskaidro, kāds ir kriminālatbildības par personas atstāsanu bez palīdzības pašreizējais normatīvais regulējums Latvijā un kā dažādās situācijās tiek kvalificēti nodarījumi par personas atstāšanu bez palīdzības. Visbeidzot, jānoskaidro šīs kriminālatbildības kopīgās un atšķirīgās iezīmes starp  Latvijas un ārvalstu normatīvajiem regulējumiem. Pētījuma rezultātā autors nonāca pie secinājuma, ka tiesu praksē ir saskatāma situācija, kad viena veida noziedzīgs nodarījums par ceļu satiksmes negadījuma vietas atstāšanu, nesniedzot palīdzību cietušajam, tiek kvalificēts dažādi.",0
89,Disciplinārsodu piemērošanas prakse un tās saistība ar resocializāciju,"Pēdējā laikā arvien biežāk tiek pētīta ieslodzīto personu resocializācija, atstājot novārtā tādu tēmu kā disciplinārsodu piemērošana ieslodzītajiem, kas ir vienlīdz svarīga, jo disciplinētība ir viens no resocializāciju ietekmējošiem faktoriem.  Darba mērķis ir noskaidrot disciplinārsodu piemērošanas praksi un tās īpatnības ieslodzījuma vietās, analizēt soda izciešanas režīma pamatnoteikumu un citu ieslodzītajiem uzlikto pienākumu ievērošanu, to neievērošanas gadījumā izvērtēt pārkāpumus un par tiem piemērotos sodus un rast secinājumus, kā to neievērošana var ietekmēt ieslodzītā resocializācijas gaitu.  Mērķa sasniegšanai darbā ir nepieciešams analizēt cietumu un ieslodzīto klasifikācijas vēsturisko attīstību, pētīt un analizēt ieslodzīto veiktos pārkāpumus ieslodzījuma vietās un par tiem piemērotos disciplinārsodus, kā arī analizēt ieslodzīto resocializāciju un tās saistību ar disciplīnu.",0
90,Negodīgi līgumu noteikumi līgumos ar patērētājiem.,"Problēma: Veikti lieli grozījumi un papildinājumi Patērētāju tiesību aizsardzības likumā, kas būtiski pastiprina patērētāju tiesību aizsardzību, un rada nepieciešamību tos sīkāk izpētīt. Turklāt, juridiskajā literatūrā maz analizēti negodīgi līgumu noteikumi, to veidi un tiesu prakse par negodīgu līguma noteikumu konstatēšanu patērētāju līgumos. Tādēļ nepieciešams analizēt negodīgus līguma noteikumus patērētāju līgumos, kā arī aplūkot negodīgu līguma noteikumu veidus kopsakarā ar jaunāko aktuālo tiesu praksi un patērētāju tiesību aizsardzības realizācijas priekšnoteikumiem. Pētījuma uzdevums: Precizēt patērētāja jēdzienu, izdarīt secinājumus par negodīgu līguma noteikumu veidiem, patērētāja tiesību aizsardzības realizācijas priekšnoteikumiem saistībā ar negodīgiem līguma noteikumiem, izpētot juridiskās literatūras avotus, normatīvos aktus un tiesu spriedumus patērētāju tiesību aizsardzības jomā, kā arī aplūkojot jaunākos Patērētāju aizsardzības likuma noteikumus. Darba mērķis: Izvērtēt jaunāko Patērētāju tiesību aizsardzības likuma noteikumu piemērošanas efektivitāti un izstrādāt ierosinājumus par to iztulkošanu un piemērošanu, tostarp precizēt patērētāja jēdzienu. Aplūkot negodīgu līguma noteikumu patērētāju līgumos veidus, pazīmes, aplūkot tiesiskās vienlīdzības principam pretrunā esošus līguma noteikumus un neapspriestus netaisnīgus līguma noteikumus tiesu praksē un juridiskajā literatūrā, kā arī konstatēt patērētāja tiesību aizsardzības realizācijas priekšnoteikumus praksē saistībā ar negodīgiem līguma noteikumiem.",0
91,Ģenerālklauzulas izpratne un praeter legem metode,"Juridiskajā zinātnē nav vienotas izpratnes par ģenerālklauzulas konkretizācijas paņēmiena praeter legem piederību tiesību normu iztulkošanas vai arī tālākveidošanas juridiskajai metodei. Maģistra darbā “Ģenerālklauzulas izpratne un praeter legem metode” tiek pētīta paņēmiena būtība un pierādīts, ka paņēmiens ir tiesību tālākveidošana. Izšķirošais klasifikācijas arguments ir likumdevēja deleģējums tiesību piemērotājam veikt konkretizāciju. Paņēmiena metodoloģijas smaguma punkts ir trešās premisas formulēšana juridiskā siloģisma shēmā. Tādai intelektuālajai darbībai piemīt vērtējuma jeb aksioloģijas sprieduma elements, kas raksturīgs arī tiesību analoģijas metodei extra legem. Ņemot to vērā, tiek noskaidrots un pierādīts, ka konkretizācijas paņēmiens praeter legem nav tiesību analoģija.",0
92,Cilvēku audu un orgānu nelikumīgas izņemšanas regulējums,"Maģistra darba “Cilvēku audu un orgānu nelikumīgas izņemšanas regulējums” aktualitāte un problemātika ir saistīta ar straujo zinātnes un medicīnas attīstību pasaulē, kas ir radījusi jaunus sociālus, tiesiskus un bioētiskus jautājumus, kuri ir jāatrisina gan medicīnas, gan tiesību zinātnes nozarei.  Ievērojot to, ka normatīvais regulējums cilvēku audu un orgānu izņemšanai un transplantācijai vēsturiski nav pastāvējis, darbā nosprausts mērķis izpētīt šī normatīvā regulējuma attīstību gan Latvijā, gan citās valstīs, īpašu uzmanību pievēršot, cik detalizēti likumdevējs ir uzskaitījis atļautās darbības ar cilvēku audiem un orgāniem un kādus sodus paredzējis par atļauto darbību parkāpumiem.  Veiktā zinātniskā pētījuma rezultātā izdarīti secinājumi par pašreizējo cilvēku audu un orgānu izņemšanas tiesisko regulējumu, salīdzinot Latvijas tiesību aktus ar Eiropas Savienības un citu valstu tiesību aktiem.",0
93,Reliģisko svētku statuss Latvijā,"Maģistra darbā „Reliģisko svētku statuss Latvijā” ir pētīti jautājumi, kas saistās ar svētku dienu tiesisko regulējumu atbilstoši normatīvo aktu prasībām. Maģistra darba mērķis ir izvērtēt spēkā esošo regulējumu par svētku, atceres un atzīmējamajām dienām. Lai sasniegtu mērķi ir nepieciešams izvērtēt svētku dienu tiesisko regulējumu no valsts pirmās neatkarības laika līdz mūsdienām un salīdzināt svētku dienu tiesisko regulējumu citās valstīs. Pētījuma rezultātā iegūtā informācija ļaus labāk izprast un izanalizēt iespējamos grozījumus likumā „Par svētku, atceres un atzīmējamām dienām”. Tēma šobrīd ir īpaši aktuāla, ņemot vērā to, ka kopš 1990. gada katras Saeimas deputāti iesniedz identiskus likumprojektus, kuru mērķis ir atzīt par svētku dienu 7. janvāri - pareizticīgo Ziemassvētkus.  Maģistra darbs strukturēts trijās nodaļās ar apakšnodaļām. Pirmajā nodaļā izvērtēts svētku dienu vēsturiskais un spēkā esošs tiesiskais regulējums. Otrajā nodaļā pētīta svētku dienu problemātika ar reliģijas aspektu svētku dienās. Trešajā nodaļā ir sniegti iespējamie problēmas risinājumi. Maģistra darba noslēgumā izdarīti secinājumi un sniegti priekšlikumi par nepieciešamajiem tiesību normu grozījumiem, lai nodrošinātu efektīvāku un atbilstošāku svētku dienu regulējumu Latvijā.",0
94,"Pierādīšanas pienākuma īpatnības darba strīdos, kas izriet no darba tiesiskajām attiecībām.","Maģistra darba tēma ir „Pierādīšanas pienākuma īpatnības darba strīdos, kas izriet no darba tiesiskajām attiecībām”.  Darbs veltīts pierādīšanas pienākuma īpatnībām darba strīdos, kas rodas starp darba devēju un darba ņēmēju darba tiesiskajās attiecībās. Tā kā arvien biežāk darba strīdi, kas radušies darba tiesiskajās attiecībās tiek risināti tiesā, aktuāls jautājums par to kādi pierādījumi jāiesniedz, kādus faktus vērtē tiesa.  Analizējot pierādīšanas pienākuma īpatnības darba strīdos, jānorāda uz tā neviennozīmīgo regulējumu, kas daudzos gadījumos maldina darbinieku kā prasītāju vai atbildētāju lietā.  Maģistra darbs sastāv no 4 nodaļām. Darba pirmajā nodaļā aplūkots darba strīdu jēdziens un veidi, kā arī darba strīdu izskatīšanas principi. Otrajā darba sadaļā autore apskata prasības celšanas priekšnoteikumus darba lietu izskatīšanai tiesā  un ar to saistīti jautājumi kā prasības celšanas termiņš, nokavēta prasības termiņa atjaunošana un visbeidzot prasības pieteikuma iesniegšana tiesā. Trešajā nodaļā autore pievēršas svarīgam institūtam civilprocesā - pierādīšanas pienākuma sadalījumam darba strīdos. Tiek analizēts sacīkstes princips un apgrieztās pierādīšanas pienākums, tiek noskaidrots kādos gadījumos, kurai no strīda pusēm gulstas pierādīšanas nasta. Ceturtajā nodaļā autore salīdzina individuālo darba strīdu izskatīšanas kārtību Latvijā un ārvalstīs. Darba kopsavilkumā ir būtiskākās tēzes, no darba satura izrietošie secinājumi, kā arī priekšlikumi grozījumiem normatīvajos aktos.",0
95,Valsts sociālās apdrošināšanas pabalsts – tiesības uz pabalstu un tā apmērs,"Ar valsts sociālās apdrošināšanas sistēmas starpniecību būtībā personai tiek garantēts noteikts ienākumu aizvietojums gadījumā, ja iestājies kāds no likumā noteiktajiem sociālā riska gadījumiem. Vienlaicīgi valstij tiek dota pietiekami plaša rīcības brīvība jautājumā par šīs sis-tēmas veidošanu, dodot iespēju izlemt kādus pabalstus persona ir tiesīga pieprasīt un saņemt, kā arī noteikt pabalstu piešķiršanas nosacījumus un kārtību, kādā tiek aprēķināts pabalsta ap-mērs. Pamatā darbā ir pētīti un analizēti spēkā esošie normatīvie akti valsts sociālās apdroši-nāšanas jomā, atklājot to ietekmi uz tiesībām uz pabalstu un tā apmēru. Tādā veidā ir identifi-cēti gan galvenie problēmjautājumi valsts sociālās apdrošināšanas sistēmā, gan esošā regulēju-ma nepilnības. Pētījumā autore veic arī salīdzinošo izpēti par regulējumiem citās Eiropas valstīs un piedāvā savus risinājumus Latvijas regulējuma uzlabošanai.",0
96,Tiesības uz nāvi,"Maģistra darbā „Tiesības uz nāvi” autors izpēta tiesību uz dzīvību un nāvi tiesisko regulējumu Latvijas tiesību sistēmā, vēsturisko attīstību un mūsdienu izprati. Darbā tiek aplūkoti pašnāvības un eitanāzijas veidi, minēto terminu nošķiršana un mijiedarbība. Pētījuma mērķis ir noskaidrot vai esošais regulējums attiecībā pret tiesībām uz nāvi ir atbilstošs mūsdienu izpratnei un vajadzībām. Ņemot vērā straujo dzīvības pagarināšanas veidu izveidi, ir jāpēta brīvprātīgas dzīves izbeigšanas veidi. Atslēgas vārdi: tiesības uz nāvi; tiesības uz dzīvību; eitanāzija; pašnāvība.",0
97,Vienota tiesiska regulējuma normu nepieciešamība kapsētu uzturēšanas un apbedīšanas jomā,"Bakalaura darba tēma ir “Vienota tiesiska regulējuma normu nepieciešamība kapsētu uzturēšanas un apbedīšanas jomā”. Darba mērķis ir izpētīt, vai ir nepieciešams vienots regulējums apbedīšanas jomā, vai pietiek jau ar esošo normatīvo regulējumu. Darbā ir izpētītas un konstatētas galvenās Latvijas kapsētu problēmas un trūkumi. Apzināt esošā regulējuma problemātiku. Autore ir analizējusi literatūras avotus, normatīvos aktus, juridisko literatūru un tiesas spriedumos paustās tiesas atziņas. Darbs sastāv no četrām nodaļām un trīs apakšnodaļām. Pirmajā nodaļā aprakstīta normatīvajiem aktiem atbilstoša mirušo apbedīšana. Otrajā nodaļā analizēts normatīvais regulējums un pašvaldību rīcība jaunu kapa vietu piešķirot. Trešajā nodaļā aprakstīta Eiropas valstu pieredze. Ceturtajā nodaļā izvērtētas Satversmes tiesas sprieduma interpretācijas un to radītās sekas.",0
98,Ģimenes izpratne mūsdienās konstitucionālajās tiesībās,"Darba tēma: Ģimenes izpratne mūsdienās konstitucionālajās tiesībās. Latvijas normatīvajos aktos ir salīdzinoši šaurs ģimenes jēdziena definējums, kas atrodams Civillikumā. Latvijas Republikas Satversmē noteikts, ka valsts pienākums ir aizsargāt ģimeni, taču tajā nav izskaidrots, kā saprast jēdzienu “ģimene”. Darba mērķis ir izpētīt paradumu un sabiedrības attīstības ietekmi uz ģimenes izpratni, atklāt šī jēdziena saturu, kā arī aplūkot citu valstu praksi un Latvijai būtisko Eiropas reģionālās cilvēktiesību sistēmas pieredzi ģimenes satura noskaidrošanā, kas nenoliedzami ietekmē arī ģimenes izpratni Latvijas konstitucionālajās tiesībās. Darbā tiek izskatīti ģimenes modeļi, kas pazīstami Latvijā un citās Eiropas valstīs, tiesu prakse, kas ar tiem saistās un izteikts viedoklis par iespējamu tiesiskā regulējuma veidošanu. Pētījuma rezultātā autore veic secinājumus un piedāvā jauna regulējuma izveidošanu, kas aizsargātu pēc iespējas vairāk ģimeņu. Darbs sastāv no 4 nodaļām un 62 lapām.  Atslēgas vārdi: ģimene, mājsaimniecība, kopdzīve, Satversme, partnerattiecības, laulība.",0
99,Garīgās veselības tiesību aizsardzības īstenošana Latvijā,"Bakalaura darbā aplūkota garīgās veselības aizsardzība tiesību uz veselību kontekstā. Darba mērķis ir noskaidrot garīgās veselības aizsardzības regulējumu tiesību normatīvajos aktos Latvijā, noskaidrot no normatīvajiem aktiem izrietošos valsts pienākumus garīgās veselības tiesību aizsardzības īstenošanai, kā arī atsevišķi analizēt veselības izglītības, emocionālās vardarbības darba vietā, seksuālas uzmākšanās un kompensācijas par garīgās veselības aizskārumu saņemšanas iespējas tiesiskos aspektus. Darba rezultātā tiek piedāvātas rekomendācijas garīgās veselības aizsardzības tiesību pilnīgākai  īstenošanai, kā arī garīgās veselības aizskāruma nošķiršanai no citiem morālā kaitējuma veidiem.",0
100,Cilvēku tirdzniecība,"Cilvēku tirdzniecība ir viens no mūsdienu aktuālākajiem noziedzīgajiem nodarījumiem, kas skar ne tikai konkrēto valsti, bet pasaules kopienu kopumā. Cilvēku tirdzniecība ir noziedzīgs nodarījums, kurš var izplatīties kā vienas valsts iekšienē, tā arī pāri robežai. Katru gadu no cilvēku tirdzniecības cieš miljoniem cilvēku. Cilvēku tirdzniecība ir noziedzīgs nodarījums pret konkrēto personu un sabiedrības tiesībām un interesēm. Tā saistīta ar cilvēku ekspluatāciju un cilvēka brīvības ierobežošanu. Darba mērķis, analizējot normatīvos aktus, tiesu praski un juridisko literatūru ir noskaidrot Cilvēku tirzdniecības jēdzienu un tā tiesisko regulējumu Latvijā un ārzemes, pētīt tiesas nolēmumus un lietas apstākļus, lai noskairotu praksē pastāvošās problēmas un trūkumus.",0
101,Nosacīta pirmstermiņa atbrīvošana,"Brīvības atņemšana ir bargākais soda veids, kāds paredzēts Krimināllikumā. Tomēr ir iespēja noteikto brīvības atņemšanas termiņu ne vienmēr izciest līdz galam, jo Latvijas regulējums paredz nosacītu pirmstermiņa atbrīvošanu. Krimināllikumā tiek noteikti vairāki nosacījumi, kuru precīza ievērošana nodrošina to, ka personai ir tiesības pretendēt uz nosacītu pirmstermiņa atbrīvošanu. Bakalaura darbs atspoguļo to, ka praksē nosacīti atbrīvotas personas nesasniedz soda mērķi un atkārtoti izdara noziedzīgus nodarījumus. Bakalaura darba mērķis ir izpētīt, kādos gadījumos tiesa atbrīvo personu nosacīti pirms termiņa, kā arī izpētīt nosacīti atbrīvotas personas uzraudzību un resocializācijas iespējas pēc ieslodzījuma, vienlaikus norādot uz praksē pastāvošo situāciju. Darba autore divu gadu garumā veica 400 ieslodzījumā uzturošos notiesāto anketēšanu un intervēšanu. Pētījuma gaitā tika apkopota informācija par notiesāto attieksmi pret nosacītas pirmstermiņa atbrīvošanas un resocializācijas institūtu. No pētījuma izriet, ka notiesāto videi raksturīgas vairākas problēmas, ar kurām tiek saistīts recidīvs. Darbā tiek sniegti ieteikumi situācijas uzlabošanai.  Darba uzdevumi ir izpētīt nosacītas pirmstermiņa atbrīvošanas būtību un priekšrocības, kā arī akcentēt praksē nereti sastopamās problēmas. Papildus darbā tiek konspektīvi pārlūkots vēl dažu citu Eiropas valstu tiesiskais regulējums attiecībā uz nosacītu pirmstermiņa atbrīvošanu. Tas ļauj iegūt salīdzinošu priekšstatu par darbā apskatīto problemātiku un tās risināšanu citās valstīs.",0
102,Negodprātīga rīcība fiziskas personas maksātnespējas procesā un tās sekas.,"Bakalaura darbā “Negodprātīga rīcība fiziskās personas maksātnespējas procesā un tās sekas” tiek pētīts, kā fiziskās personas maksātnespējas procesā parādnieks ievēro godprātību. Maksātnespējas process var tik piemērots tikai tām personām, kuras kaut kādu iemeslu dēļ ir nonākušas finansiālās grūtībās un ar pašas spēkiem vairs nespēj no tām izkļūt. Taču pastāv gadījumi, kad persona maksātnespējas procesu izmanto negodprātīgi. Darbā tiek iegūta, apkopota un vērtēta informāciju par to, kā fiziskās personas maksātnespējas procesā izpaužas negodprātība, cenšoties noskaidrot ar to saistītos problēmjautājumus un rast risinājumu, lai novērstu personas negodprātīgu rīcību. Lai arī godprātības jēdziens nav tieši minēts Maksātnespējas likumā, tam ir būtiska nozīme, lai izvērtētu cilvēka pozitīvās morālās īpašības un līdz ar to piešķirtu maksātnespēju. Darba rezultātā tiek secināts, ka fiziskas personas maksātnespējas procesā ir nepieciešama pašas personas godprātīga attieksme.",0
103,Līgumtiesisko un delikttiesisko prasījumu konkurence.,"Katrā tiesību sistēmā, kurā ir nošķirta līgumiskā un delikttiesiskā atbildība, var rasties prasījumu konkurence – situācijas, kad par to pašu pārkāpumu prasītājs pirmsšķietami var prasīt gan līgumisko, gan delikttiesisko atbildību. Šai problēmai ir būtiska praktiska nozīme, jo abu atbildības veidu piemērošanas sekas var būt atšķirīgas. Tomēr ne Latvijas juridiskajā literatūrā, ne tiesu praksē šis jautājums nav padziļināti analizēts. Darbā Autors pamato, kā būtu vēlams risināt līgumtiesisko un delikttiesko prasījumu konkurenci. Darbā ir aplūkots šīs prasījumu konkurences jēdziens, vēsturiskā attīstība, izvērtēta šīs problēmas aktualitāte Latvijas tiesībās, prasījumu konkurences gadījumi, kā arī sniegts argumentēts viedoklis, kādos gadījumos vienam civiltiesiskās atbildības veidam būtu dodama priekšroka prasījumu konkurences apstākļos.",0
104,Negodprātīgs nolūks kā preču zīmes reģistrācijas atteikuma un reģistrācijas atzīšanas par spēkā neesošu pamatojums.,"Preču zīmju likumā iekļautais negodprātības jēdziens praksē rada problēmas. Pirmkārt, ir neskaidrs, kad uz negodprātīgu nolūku var atsaukties un ,otrkārt, kas ir negodprātīga nolūka saturs. Godprātību nav iespējams pilnībā nodefinēt un piepildīt ar saturu, jo princips attīstās reizē ar tiesisko apziņu.  Tādēļ, bakalaura darba mērķis ir definēt negodprātīgu nolūku, pēc iespējas vairāk noskaidrot, kādi gadījumi ir ieļaujami negodprātīga nolūka ģenerālklauzulā, un noskaidrot, kad ir korekti atsaukties uz negodprātīgu nolūku preču zīmju reģistrācijā. Darba rezultātā autors sniegs savu negodprātīga nolūka definīciju, izveidos negodprātīga nolūka ģenerālklauzulā ietilpstošo gadījumu uzskaitījumu, lai pēc iespējas vairāk ģenerālklauzulu aizpildītu ar saturu, un izdarīs secinājumus par negodprātības piemērojamību preču zīmju lietās.",0
105,Autortiesību aizsardzība interneta vidē.,"Bakalaura darbs ir par autortiesību pārkāpumiem, kas radušies interneta vidē. Tehnoloģijas pasaulē attīstās ļoti strauji, ātrāk nekā likumdevēji pasaulē spēj to aptvert un regulēt un internets ir viena no šīm tehnoloģijām. No tā iegūst daudzi, tai skaitā autortiesību subjekti, kuriem internets ir kā platforma, lai realizētu savas civiltiesiskās intereses, bet tai pat laikā tā ir vieta, kur citiem viegli aizskart autortiesību subjektu tiesības. Šī iemesla dēļ autortiesību subjektiem var tikt ierobežotas iespējas, piemēram, gūt ienākumus, attīstīt uzņēmējdarbību, jo būtiski liela daļa mūzikas un filmu u.c. autortiesību subjektu darbu patērētāji internetā izvēlas tos iegūt nelegālā ceļā – lejupielādējot, skatoties straumi.    Šī bakalaura darba mērķis ir rast risinājumu kā autortiesību subjekti šos autortiesību pārkāpumus ātri un efektīvi varētu pierādīt tiesā, un kādas izmaiņas likumdevējam un valdībai vajadzētu ieviest, lai palīdzētu autortiesību subjektiem realizēt Satversmē garantētās tiesības uz autortiesību aizsardzību. Risinājumi veicinātu autortiesību pārkāpumu atklāšanu ne tikai internetā, bet arī reālajā dzīvē.    Iegūtie rezultāti liecina, ka, lai autortiesību subjekts varētu pierādīt, ka ir noticis autortiesību pārkāpums interneta vidē, būtu jāpierāda, ka pārkāpums ir izdarīts no atbildētajam piešķirtās interneta protokola adreses. Tomēr, atbildētājs var atspēkot autortiesību subjekta argumentus, pamatojot savus iebildumus ar pozitīvu faktu, ka nav izdarījis autortiesību pārkāpumu, jo pēc mobilā telefona atrašanās vietas datiem ir atradies citur, papildus iesniedzot arī citus pierādījumus, kas pamato atbildētāja iebildumus. Autortiesību subjekts šādā gadījumā var mēģināt pierādīt pretējo ar negatīvu faktu, ka atbildētājs ir manipulējis ar atrašanās vietas datiem.    Pašreizējais regulējums Civilprocesā nosaka, ka tikai kriminālprocesā izspriesta lieta atbrīvo prasītāju no pierādīšanas nastas, bet tā tas nav administratīvo pārkāpumu lietās pieņemtiem lēmumiem. Likumdevējam izdarot grozījumus Civilprocesa likumā un Administratīvās atbildības likumā, autortiesību subjektam un citiem cietušajiem tiktu atvieglota atlīdzinājuma gūšana civiltiesiskā kārtībā, tādējādi veicinot ātrus un efektīvus tiesas procesus.   Atslēgas vārdi: autortiesību aizsardzība, pierādīšana, internets, interneta protokola adrese, atrašanās vietas dati, procesuālās ekonomijas princips.",0
106,Siltumnīcefekta gāzu emisiju nesamazināšana kā Cilvēka tiesību un pamatbrīvību aizsardzības konvencijas 2. un 8. pantu pārkāpums,"Zinātnieki atzīst, ka šobrīd Zeme atrodas klimatu pārmaiņu epicentrā un notiekošais rada sekas gan visai pasaulei kopumā, gan videi un cilvēkiem. Ne visas valstis līdz šim ir pildījušas solījumus par siltumnīcefektu gāzu emisiju samazināšanu, lai nodrošinātu notiekošo pārmaiņu apturēšanu.  Darba ietvaros secināts, ka vairākas starptautiskās organizācijas ir atzinušas, ka klimata pārmaiņas tieši un netieši ietekmē dažādus aspektus tiesībām uz privāto dzīvi. Tomēr darba autore nesaskatīja pietiekami daudz pamatojumu, lai secinātu, ka Eiropas Cilvēktiesību tiesa tuvākajā nākotnē varētu atzīt šīs rīcības, kā tiesības uz dzīvību pārkāpumu.",0
107,Mantojuma tiesību zaudēšana.,"Pastāv divi veidi, kā persona labprātīgi var zaudēt sev piemītošo mantojuma tiesību: 1) noslēdzot mantotāja atteikšanās līgumu; 2) atraidot sev piekritušo mantojumu. Svarīgi nodalīt šos divus veidus, jo tie ir pavisam atšķirīgi, tomēr bieži vien tiek jaukti. Mantinieks var gan atraidīt, gan pieņemt sev piekritušo mantojumu klusējot. Līdz ar to, likumā neietverot konkrētu darbību uzskaitījumu, kas liecinātu par mantojuma pieņemšanu klusējot, likumdevējs ar vārdiem ‘’klusējot pieņemts vai atraidīts mantojums’’ ir radījis ģenerālklauzulu, ļaujot katru gadījumu izskatīt atsevišķi. Personas bieži vien uzskata, ka mantojuma aicinājuma ignorēšana automātiski atraida mantojumu, tomēr visos gadījumos tas nenoved pie pie šāda veida sekām. Līdz ar to, persona nezinot, nevis atraidījusi, bet pieņēmusi mirušās personas mantojumu. Pētījuma mērķi: 1) analizēt mantotāja atteikšanās līgumu un mantojuma atraidīšanu, izprast to būtību, galvenās atšķirības, sekas; 2) noskaidrot sabiedrības uzskatus un zināšanu līmeni mantojuma tiesībās, kā arī to salīdzināt ar profesionāļu pieredzi un sniegtajām atziņām. Lai sasniegtu darba mērķi, autore apskatīja Latvijas un ārvalstu normatīvo aktu regulējumus, pētīja dažādu autoru juridisko literatūru, tiesu praksi, kā arī veica sabiedrības aptauju un intervijas ar speciālistiem. Bakalaura darba pētījuma rezultātā ir izstrādāti secinājumi par mantojuma tiesību zaudēšanu pēc personas pašas gribas, izprasta šo veidu nošķiršana, analizēts, kādos gadījumos mantojums tiek prezumēts par klusējot atraidītu, apkopoti aptaujā iegūtie rezultāti, izdarīti secinājumi par sabiedrības viedokli un zināšanām mantojuma tiesībās, aptaujā gūtās atbildes salīdzinātas ar speciālistu sniegtajām atziņām, kas gūtas praksē, piedāvāti problēmu risinājumi.",0
108,Deliktatbildības pāreja no valsts-priekšteces uz valsti-pēcteci valsts pēctecības gadījumā,"Politisku, sociālu un ekonomisku pārmaiņu rezultātā valstis mēdz piedzīvot dažādas valstiskuma izmaiņas. Vien divdesmitajā gadsimtā norisa gan dekolonizācija, gan “desovietizācija”. Taču starptautiskajās tiesībās joprojām nav nodibināti skaidri principi, kā tieši valsts-priekšteces dažādās tiesības un pienākumi pāriet uz valsti-pēcteci.  Darba mērķis ir izvērtēt Apvienoto Nāciju Organizācijas Starptautisko tiesību komisijas pantu projekta par “Valstu tiesību pēctecību attiecībā uz valsts atbildību” atbilstību starptautiskajām paražu tiesībām. Lai sasniegtu darba mērķi, nepieciešams izpētīt valstu un starptautisku tiesu, tribunālu praksi jautājumā par valsts starptautiskās atbildības pēctecību, identificēt starptautiskās paražas un tās salīdzināt ar ANO Starptautisko tiesību komisijas pantu projektu par Valstu tiesību pēctecību attiecībā uz valsts atbildību.  Prakses izpētes rezultātā konstatējams valsts atbildības pēctecības pamatprincipa nemainīgums: valsts-pēctece nepārņem valsts-priekšteces starptautisko atbildību. Tomēr no valsts atbildības ne-pārejas praksē ir identificējami divi izņēmumi – valsts-pēcteces labprātīga apņemšanās pārņemt valsts-priekšteces saistības un īpaši gadījumi, kuros starptautiskā tiesa vai tribunāls konstatē valsts atbildības pāreju, pamatojoties uz attiecīgās rīcības ciešo saikni ar valsti-pēcteci, tās teritoriju.",0
109,Korupcijas novēršana un aktuālās tendences Latvijā,"Bakalaura darba “Korupcijas novēršana un aktuālās tendences Latvijā” mērķis ir sniegt ieskatu korupcijas teorētiskā analīzē, tās novēršanas metodēs, regulējumā un tās problemātikā.  Darba ietvaros autors vispirms pētīja korupcijas teorētisko aspektu – apskatīja korupcijas jēdzienu, apzināja korupcijas cēloņus un sekas, paplašināti skatot tieši situāciju Latvijā.  Tālāk autors bakalaura darbā izvērsa korupcijas novēršanas analīzi, pirmkārt, iepazīstoties ar korupcijas novēršanas normatīvo regulējumu un novēršanas metodēm, padziļināti pētot korupcijas novēršanas un apkarošanas biroja (KNAB) funkcijas un kompetenci. Lai noskaidrotu, kādas ir korupcijas novēršanas galvenās problēmas Latvijā, autors veica ar korupcijas saistīto aktuālo lietu un tiesu prakses izpēti, un izvirzīja ierosinājumus, kā uzlabot procesa virzīšanu, lai KNAB uzsāktās lietas operatīvāk nonāktu līdz tiesai.  Darbā papildus tika skatīta korupcijas saistīto lietu statistika, lai objektīvi analizētu KNAB darbību un korupcijas tendences Latvijā pēdējos gados. Pētot tiesu praksi ar korupciju saistītajās lietās un apskatot ar korupciju saistītos noziegumus Latvijā, darbā rasti ierosinājumi, kā pilnveidot Krimināllikumu, lai atvieglotu ar korupciju saistīto noziedzīgo nodarījumu pierādīšanas procesu.",0
110,Apsūdzība,"Bakalaura darba “Apsūdzība” mērķis ir izpētīt apsūdzības institūtu Latvijas un ārvalstu kriminālprocesa tiesībās, aplūkot ar apsūdzības kvalitāti un celšanas procesuālo brīdi saistītās problēmas, kā arī ieteikt to novēršanas iespējamos risinājumus. Apsūdzība savā ziņā tiek uzskatīta par tiesas sprieduma projektu, tāpēc apsūdzības būtība, apsūdzības celšanas procesuālais brīdis, apsūdzības satura nozīme un apsūdzības uzrādīšana kriminālprocesā ir ļoti būtiska. Bakalaura darbā tika analizēti normatīvie akti,  krimināltiesību zinātnieku publikācijas,  dažādu instanču tiesu nolēmumi un tiesu prakse.  Pētījums varētu būt saistošs un interesants tiesību zinātnes pētniekiem, prokuroriem, tiesnešiem un citiem tiesību jomas interesentiem. Atslēgvārdi: apsūdzība, kriminālprocess, prokurors, noziedzīgais nodarījums, apsūdzētais, likums.",0
111,Kratīšana kā viena no izmeklēšanas darbībām kriminālprocesā,"Bakalaura darba temats ir kratīšana kā viena no izmeklēšanas darbībām kriminālprocesā. Bakalaura darba mērķis ir pievērst uzmanību kratīšanas institūta vēsturiskajai attīstībai Latvijā, ņemot vērā tās sarežģīto vēsturi, ar tās daudzajām varas maiņām.  Darbā tiek iezīmēti vairāki attīstības posmi, kuru gaitā ir mainījusies arī izmeklēšanas attīstība Latvijā. Analizējot kratīšanas darbību, autore raksturo un atspoguļo dažādu speciālistu un zinātnieku kratīšanas darbības jēdziena izpratni.  Darba autore pēta kratīšanas nozīmi kriminālprocesā, kā arī izmeklēšanas veidus  un kratīšanas nošķiršanu no citām izmeklēšanas darbībām.  Īpašu uzmanību autore pievērš kratīšanas vispārīgo noteikumu reglamentējošajai likumdošanai un procesuālo darbību izpratnei. Pēc autores domām profesionāli un tiesiski pareizi izdarīta kratīšanas darbība, ir būtiska veiksmīgai noziedzīga nodarījuma atklāšanai.  Darba beigās autore raksturo darbā sasniegtos rezultātus un sniedz secinājumus.",0
112,Pēc mantojuma atklāšanās dzimušu bērnu mantošana.,"Civillikuma 386. pants nosaka, ka fiziska persona spēj mantot, ja mantojuma atklāšanās laikā viņa ir ieņemta, kaut arī vēl nav piedzimusi. Pateicoties mūsdienu medicīnas sasniegumiem, vienam vai abiem saglabājot savu ģenētisko materiālu vēlākai izmantošanai, ir radusies iespējamība bērniem tikt ieņemtiem arī pēc šo dzimumšūnu īpašnieka nāves, un tādējādi arī pēc mantojuma atklāšanās. Kamēr Latvijas likums principiāli neparedz šādu personu mantošanu no ģenētiskā vecāka, vadoties tikai no iepriekšminētā panta, tas tomēr konkrēti neaizliedz šādu personu rašanos, tādējādi, iespējams, radot tām nepamatotu mantojuma liegšanu. Bakalaura darbā “Pēc mantojuma atklāšanās dzimušu bērnu mantošana” autore sniedz ieskatu pēc ģenētiskā vecāka nāves dzimušu bērnu mantošanas regulējumā Latvijā, kā arī ārvalstu tiesību vispārējos principos, uz kuriem balstās atšķirīgie regulējumi, kas pieļauj vai pilnīgi pretēji - neparedz iespējamību pēc mantojuma atstājēja nāves ieņemtu bērnu mantošanai. Pētījuma rezultātā autore pierāda attiecīga regulējuma nepieciešamību un sniedz priekšlikumus iespējamam regulējumam Latvijas tiesībās.",0
113,Saistību piespiedu izpilde kā prasības nodrošinājums.,"Bakalaura darbs  “Saistību piespiedu izpilde kā prasības nodrošinājums”  sniedz ieskatu par prasības nodrošinājuma praksi, kas tiek piekopta Latvijas tiesu sistēmā, to tiesisko regulējumu. Galvenais darba mērķis ir izpētīt saistību piespiedu izpildes, kā prasības nodrošinājumu tiesisko regulējumu, to piemērošanas problemātiku un radītās sekas Latvijas tiesu judikatūrā. Darbā arī tiks apskatīta nolīgtā saistību izpilde un iespējas atkāpties no saistības, ja radusies apstākļu izmaiņa. Plašāk tiks apskatītas Eiropas tiesību tendences un tās tiks salīdzinātas ar nacionālajām tiesībām. Darbā plašāk tiek pētīts uzņēmuma līgums, lai noskaidrotu vai piespiedu izpilde ir atbilstoša Civillikumam un Civilprocesa likumam, kā arī atbilstoša uzņēmuma līguma pušu vienlīdzības un samērīguma principam.  Pētījuma rezultātā darba autors secina, ka piespiedu izpilde kā prasības nodrošinājums nav pieļaujams, nodrošinot uzņēmuma līguma, uzņēmēja prasību un tādā veidā piespiedu kārtā pasūtītājam liekot pildīt saistību. Proti Civilprocesa likuma 138.panta 1.daļas 5.punkts nav piemērojams lietās, kas saistītas ar pasūtītāja vienpusēju atkāpšanos no uzņēmuma līguma, lai piespiestu pasūtītāju turpināt pildīt līgumu.",0
114,Imigranta kā drauda sabiedriskajai kārtībai jēdziena tvērums Eiropas Savienības tiesas judikatūrā,"Imigranta kā drauda sabiedriskajai kārtībai jēdziena tvērums Eiropas Savienības tiesas judikatūrā. Freibergs A. V., Darba vadītājs, Dr. iur. Broks E. Bakalaura darbs. 64 lappuses. Latviešu valodā.  Darbā analizēts imigranta kā drauda sabiedriskajai kārtībai jēdziena tvērums Eiropas Savienības tiesas judikatūrā. Pētījuma gaitā noteikti pamati, pamatojoties uz kuriem persona var tikt izraidīta no Eiropas Savienības. Analizēts sabiedriskās kārtības apdraudējums kā pamats personas izraidīšanai no Eiropas Savienības. Veikta atbilstošajam tematam veltītās tiesu prakses izpēte un uzstādītas vairākas problēmas ar ko juridiski jāsaskaras brīvai personu kustībai migrācijas procesu rezultātā. Piedāvāts ieskats imigrācijas jomas problemātikā, kas aptver imigrantu kā draudu sabiedriskajai kārtībai. Īpašs uzsvars likts uz pierādījumiem, kam jābūt imigrācijas iestādes rīcībā, lai personu atzītu par draudu sabiedriskajai drošībai.",0
115,Amerikas Savienoto Valstu un Eiropas Savienības konkurences tiesību eksteritoriālās piemērošanas atbilstība starptautiskajām publiskajām tiesībām,"Valsts realizējot savu jurisdikciju pār darbībām, kas notikušās ārpus tās teritorijas, bet radījušas ietekmi uz valsts iekšējā tirgus konkurenci, tiek piemērota efektu doktrīna, taču šis princips ir relatīvi jauns, tāpēc nav izveidojusies vienota piemērošanas prakse. Pētījuma mērķis ir noskaidrot, vai ASV un Eiropas Savienība, piemērojot savas konkurences tiesības eksteritoriāli, pārkāpj starptautiskās tiesības. Pētījumā tiek analizēta efektu doktrīnas attīstība ASV un Eiropas Savienībā, šo valstu prakses, piemērot konkurences tiesības eksteritoriāli, atbilstība starptautisko paražu tiesībām, Pētījumā tika secināts, ka šāda prakse nav ieguvusi starptautiskās paražu tiesības statusu, taču tās piemērošanu neaizliedz starptautiskās publiskās tiesības.",0
116,Kapitālsabiedrību reputācijas tiesiskās aizsardzības problemātika/aspekti.,"Kapitālsabiedrība ir tiesisks instruments, ar kura palīdzību fiziskas vai juridiskas personas veic uzņēmējdarbību, kuras mērķis ir nest peļņu vai pildīt sabiedrībai vai dalībniekiem vai akcionāriem citu svarīgu funkciju. Juridiskai personai nepiemīt personība un jūtas kā cilvēkam, kuraam tās varētu aizskart, tomēr kapitālsabiedrības ir cilvēktiesību subjects. Kapitālsabiedrībai ir tiesības uz reputācijas neaizskaramību. Ņemot vērā Kapitālsabiedrības īpatnības, šī darba mērķis ir noskaidrot, kādā apjomā juridiskai persona piemīt tiesības uz reputācijas neaizskaramību un salīdzināt regulējumu juridiskām personām ar tiesībām uz godu un cieņu fiziskām personām.  Ceļā uz šī mērķa sasniegšanu, jāsastopas ar vairākām tiesību problēmām, piemēram, Latvijas Republikas tiesību sistēmā nepastāv expressis verbis noteikts reputācijas aizsardzības tiesiskais regulējums juridiskām personām, tai skaitā  kapitālsabiedrībai.  Pētījumā rezultātā autors secina, ka kapitālsabidrai nevar aizskart godu un cieņu. Pareizi ir lietot jēdzienu “reputācijas aizskārums”, kā arī kapitālsabiedrība nevar prasīt kompensāciju par reputācijas aizskārumu, bet var prasīt zaudējumu atlīdzību.",0
117,Aizsardzība pret piespiedu darbu starptautiskajās un Latvijas tiesībās.,"Piespiedu darbs ir plaši izplātīts cilvēktiesību aizskārums. Cīņa ar piespiedu darbu ir globāls izaicinājums, jo mūsdienās no šī cilvēktiesību aizskāruma cieš apmēram 25 miljoni cilvēku. Tas nozīme, ka, šobrīd, viens no 300 cilvēkiem ir spiests nodarboties ar piespiedu darbu.  Bakalaura darba “Aizsardzība pret piespiedu darbu starptautiskajās un Latvijas tiesībās” mērķis ir izpētīt starptautiskās saistības un starptautiskos dokumentus, kas attiecas uz piespiedu darbu. Noteikt piespiedu darba jēdziena saturu, kā arī izanalizēt Latvijas piespiedu darba regulējumu.  Ir svarīgi, lai normatīvais regulējums attīstītos arī turpmāk, lai cilvēku pamattiesību  aizsardzība būtu pilnvērtīgāka, bet starptautiskās saistības - pildītos, jo tādējādi, var mazināt cietušo skaitu. Darbā ir apskatīti Apvienoto Nāciju Organizācijas, Eiropas Savienības un Latvijas Republikas dokumenti.",0
118,Ar brīvības atņemšanu notiesāto personu izglītība kā sociālās rehabilitācijas līdzeklis,"Bakalaura darbs “Ar brīvības atņemšanu notiesāto personu izglītība kā sociālās rehabilitācijas līdzeklis” izstrādāts Latvijas Universitātes Juridiskās fakultātes Krimināltiesisko zinātņu katedrā. Pētnieciskā darba mērķis ir izpētīt un apkopot informāciju par ar brīvības atņemšanu notiesāto personu izglītības iespējām Latvijā un kāda ir notiesāto personu aktivitāte šajos izglītības pasākumos, izpētīt, kā Latvijā tiek piemērotas normas, kas nosaka izglītības iespējas ieslodzījuma vietās, kā arī salīdzināt tās ar citu valstu normatīvo regulējumu. Veicamie darba uzdevumi ir resocializācijas, sociālās rehabilitācijas un izglītības (ieslodzījuma vietā) jēdzienu nozīmes un mērķu izpētīšana, un normatīvo aktu, kas regulē izglītību ieslodzījuma vietās, analīze.",0
119,"Personu, kurām ir tiesības uz aizstāvību, liecības kriminālprocesā","Bakalaura darba tēma “Personu, kurām ir tiesības uz aizstāvību, liecības kriminālprocesā” sniedz vispārīgu ieskatu  personu, kurām ir tiesības uz aizstāvību procesuālo statusu un šo personu sniegto liecību  izpratnē.  Darbā tiek apskatīta personu, kurām ir tiesības uz aizstāvību  liecību iegūšanas veidi un  šo personu kriminālprocesuālās tiesības attiecībā uz liecību sniegšanu kriminālprocesa gaitā. Darba ietvarā  ir apskatīti  un analizēti gaidāmie fundamentālie grozījumi  attiecībā uz personām, kurām ir tiesības uz aizstāvību liecību saturu, nosakot, ka personām, kurām ir tiesības uz aizstāvību, būs jāsniedz patiesas liecības, ja tās izmantos savas tiesības liecināt.",0
120,Aizstāvis kriminālprocesā,"Bakalaura darbs “Aizstāvis kriminālprocesā” ir izstrādāts Latvijas Universitātes Juridiskās fakultātes Krimināltiesisko zinātņu katedrā. Bakalaura darba mērķis ir izpētīt juridisko literatūru, tiesu praksi, Latvijas normatīvo regulējumu attiecībā uz aizstāvi kriminālprocesā, kā arī izpētīt ārvalstu nacionālos normatīvos aktus. Pētījumā tika izzināta aizstāvja loma, tā tiesības un pienākumi kriminālprocesā. Izvērtējot spēkā esošo normatīvo aktu bāzi, tika pētīti priekšlikumi veikt grozījumus Kriminālprocesa likumā.",0
121,Saskarsmes tiesību nodrošināšana.,"Bakalaura darba temats ir “Saskarsmes tiesību nodrošināšana”. Šīs temats ir aktuāls, jo tiesvedība vecāku strīdos par bērna saskarsmes tiesību kārtības noteikšanu kļūst arvien biežākas.  Bakalaura darba mērķis ir izpētīt aizgādības un saskarsmes tiesību jēdzienu, tiesisko regulējumu, kā arī bāriņtiesas nozīmi vecāku strīdos saskarsmes tiesību izmantošanas kārtības noteikšanā. Bakalaura darbā tiek izpētīts tiesvedības process, kā arī Latvijas un starptautiskie tiesību akti, kas nodrošina bērnu tiesību aizsardzību. Bakalaura darba mērķis ir aplūkot un izpētīt bāriņtiesas sniegta atzinuma tiesiskumu, kā arī bāriņtiesas iesaisti vecāku strīdu risināšanā. Lai sasniegtu darba mērķi, autore darbā aplūko Civillikuma, Civilprocesa likuma, un citu Latvijas un starptautisko normatīvo aktu regulējumu saskarsmes tiesību jautājumos, aplūko dažādus saskarsmes tiesību realizācijas un bērnu tiesību aizsardzības mehānismus, kā arī izpēta bāriņtiesas darbu lietās pēc tiesas pieprasījuma.",0
122,Mantojuma pieņemšana ar inventāra tiesību.,"Inventāra tiesība ir mantojuma tiesību regulējuma instruments, kas palīdz ierobežot mantinieka atbildību par mantojuma atstājēja parādiem un saistībām. Latvijas Republikā inventāra tiesības normatīvs regulējums netika būtiski grozīts vai pilnveidots jau ilgus gadus.  Bakalaura darba mērķis ir apskatīt, kā vērtējams minētā regulējuma nemainīgums un inventāra tiesības regulējums kopumā; noteikt galvenos problēmjautājumus un noskaidrot, vai pašreizējās Civillikuma un Notariāta likuma normas atbilst inventāra tiesību institūta mērķim, tas ir, atbildēt par mantojuma atstājēja parādiem tikai ar to mantu, kas ir saņemts mantojumā; piedāvāt risinājumus, kā pilnveidot mantojuma tiesību regulējumu attiecībā uz mantojuma pieņemšanu ar inventāra tiesību.",0
123,Cietsirdīga izturēšanās pret dzīvniekiem,"Bakalaura darba nosaukums ir Cietsirdīga izturēšanas pret dzīvniekiem. Darbs sastāv no anotācijas, ievada, trīs daļām, kopsavilkuma un izmantotās literatūras saraksta.  Pirmajā daļā tiek apskatīts dzīvnieka jēdziens, dzīvnieku tiesību aizsardzības vēsture un attīstība, kā arī Latvijas likumi, kas aizsargā dzīvnieka intereses.  Darba otrajā daļā pētīta sodu piemērošanas prakse par Krimināllikuma 230.panta pārkāpumiem, analizēts noziedzīga nodarījuma sastāvs un nošķirta kriminālatbildība par cietsirdīgu izturēšanos pret dzīvnieku no administratīvās atbildības par cietsirdīgu izturēšanos pret dzīvnieku. Trešajā daļā citu valstu regulējums par cietsirdīgu izturēšanos pret dzīvniekiem tiek salīdzināts ar Latvijas regulējumu.  Bakalaura darbs sastāv no 42 lapām.",0
124,Cilvēku tirdzniecība,"Bakalaura darba temats ir “Cilvēku tirdzniecība”. Darba ietvaros tika veikta cilvēku tirdzniecības vēsturiskā un krimināltiesiskā izpēte. Cilvēku tirdzniecība ir noziegums, kas mūsdienās ir skāris teju katru valsti. Lai izprastu mūsdienu cilvēku tirdzniecības fenomenu, autore aplūkoja cilvēku tirdzniecības vēsturi un izpētīja plašu starptautisko un nacionālo tiesisko regulējumu. Darba ietvaros tika veikta krimināltiesiskā sastāva analīze Krimināllikuma 154.1 pantā ietvertajam noziedzīgajam nodarījumam – cilvēku tirdzniecība, kā arī Krimināllikuma 165.1 pantā ietvertajam noziedzīgajam nodarījumam – personas nosūtīšana ar tās piekrišanu seksuālai izmantošanai, kas ir cilvēku tirdzniecības paveids, kā arī tika pētīta Latvijas tiesu prakse.  Bakalaura darba mērķis ir izprast Latvijas tiesu praksē kvalifikācijas problēmas noziegumos par cilvēku tirdzniecību un personas nosūtīšanu ar tās piekrišanu seksuālai izmantošanai. Atslēgvārdi: cilvēku tirdzniecība, personas nosūtīšana seksuālai izmantošanai, ekspluatācijas formas, verdzība.",0
125,Eiropas Savienības struktūrfondu regulējums normatīvo aktu plūdu laikā,"Mūsdienu komplicētajā sabiedriskajā un sociālajā dzīvē ļoti nozīmīga īpašība ir spēja jēgpilni un atbildīgi pieņemt juridiski izsvērtus, pamatotus un racionālus lēmumus. Lai to veicinātu, jau vismaz kopš 2012.gada Latvijā ik pa laikam aktuāla kļūst normatīvisma mazināšana. Aktuāli tas ir arī šobrīd, tostarp, ES Fondu jomā. Nacionālās iniciatīvas normatīvisma mazināšanā dažkārt apiet jomas, kuras skar ES prasību izpilde. Prakse parāda, ka arī šajā jomā vērojamas formālisma un pārregulācijas tendences, kuru ierobežošana ir būtiska, lai nodrošinātu efektīvu un lietderīgu ES Fondu pārvaldības procesu. Normatīvisms darbā aplūkots kā negatīvs pozitīvo tiesību skolas izpausmes veids.",0
126,Pesticīdu izmantošana publiskās zonās un tā ietekme uz cilvēku tiesībām uz tīru vidi,"Lai gan no Eiropas Savienības tiesību aktiem neizriet vispārīgs pienākums aizliegt pesticīdus izmantot publiskās zonās, šāds regulējums palīdzētu sasniegt augstu sabiedrības veselības un labklājības pakāpi. Attiecīgā regulējuma pieņemšanā ir būtisks sabiedrības viedoklis – lai nodrošinātu pilnvērtīgu un taisnīgu likumdošanas procesu, valstu iestādēm vēlams publicēt statistikas datus attiecībā uz pesticīdu izmantošanas apjomiem publiskās zonās.  Darba mērķis ir noskaidrot, vai no Eiropas Savienības tiesību aktiem izriet valstu pienākums aizliegt pesticīdu izmantošanu publiskās zonās, vai valsts iestādēm ir pienākums publicēt statistikas datus par pesticīdu izmantošanas apjomiem. Lai sasniegtu darba mērķi, darba uzdevumos ietilpst izpētīt galvenos vides normatīvos aktus un citu valstu pieredzi.  Darba rezultātā autore uzsver nepieciešamību arī Latvijā aizliegt pesticīdu izmantošanu publiskās zonās, lai nodrošinātu visaugstākās sabiedrības veselības pakāpes sasniegšanu, kā arī tiek aicinātas valsts iestādes publicēt statistikas datus par pesticīdu izmantošanas apjomiem publiskās zonās, lai sekmētu sabiedrības ieinteresētību un iesaisti likumdošanas procesā.",0
127,Brīvības atņemšanas soda izpilde sievietēm grūtniecēm un sievietēm ar bērnu līdz četru gadu vecumam,Bakalaura darbs “Brīvības atņemšanas soda izpilde sievietēm grūtniecēm un sievietēm ar bērnu līdz četru gadu vecumam” ir izstrādāts Latvijas Universitātes Juridiskās fakultātes Krimināltiesisko zinātņu katedrā.  Bakalaura darba mērķis ir pētīt brīvības atņemšanas soda izpildes īpatnības attiecībā uz īpašo ieslodzīto kategoriju – sievietes grūtniecības stāvoklī un sievietes ar bērniem līdz četru gadu vecumam.  Bakalaura darba uzdevums: veikt Latvijas un citu valstu sodu piemērošanu un izpildes jomu reglamentējošo normatīvo aktu analīzi attiecībā uz pētāmo notiesāto kategoriju; analizēt pastāvošās problēmas ar brīvības atņemšanas soda izpildi.  Mērķa sasniegšanai tiek izmantoti Latvijas un ārvalstu normatīvie akti. Bakalaura darba noslēgumā izvirzīti autores priekšlikumi Latvijas Sodu izpildes kodeksa normatīvā regulējuma pilnveidošanai.,0
128,Soda noteikšana par vairākiem noziedzīgiem nodarījumiem,"Sods un noziedzīgs nodarījums ir vēsturiski savstarpēji saistīti jautājumi. Kad persona veic noziedzīgu nodarījumu, tā attiecīgi tiek sodīta par to. Sarežģītāka situācija kļūst tad, kad persona paveic vairāk par vienu noziedzīgu nodarījumu. Soda noteikšanas metožu un principu piemērošana kļūst komplicētāka, šis process ir jāveic uzmanīgi, jo no tā ir atkarīgs tas, vai galīgais sods tiks noteikts pareizi. Bakalaura darba autors analizē soda noteikšanas par vairākiem noziedzīgiem nodarījumiem specifiku un kāpēc tās piemērošanā bieži tiek pieļautas kļūdas, padziļināti pētot vēsturiskā regulējuma attīstību, veiktos grozījumus, praksi un citu valstu regulējumus. Tiek secināts kāpēc tiek pieļautas biežās kļūdas, kādi principi un metodes tiek pielietoti praksē, lai noteiktu precīzu galīgo sodu personai par vairākiem noziedzīgiem nodarījumiem. Kopumā, salīdzinot regulējumus starp valstīm, autors nonāk pie secinājumiem par veiksmīgākajiem regulējumiem soda noteikšanā par vairākiem noziedzīgiem nodarījumiem.",0
129,Vainas forma- nodoms,"Bakalaura darbs “Vainas forma - nodoms” izstrādāts ar mērķi sīkāk apskatīt nodomu, liekot uzsvaru galvenokārt uz netiešu nodoma veidu un ar to saistītiem problēmjautājumiem. Darbā tiks apskatīti divi viedokļi un to piekritēju pamatojumi, ka arī darba autore izteiks savas domas par šiem uzskatiem, piedāvājot iespējamo risinājumu.  Darbā pētīts tieša un netieša nodoma izpausme, netieša nodoma iespējamā esamība  formālā sastāvā, to iespējamība nepabeigtā noziegumā, dubultā vainas forma- saliktā noziedzīga nodarījuma sastāvā un nodoma izpratnes raksturojums ārvalstīs.   Darba autores uzdevumi ir sekojoši: izpētīt nodomu un tā veidus – tiešu un netiešu nodomu; izpētīt netieša nodoma iespējamību formālā sastāvā; izpētīt netieša nodoma iespējamību nepabeigtā noziegumā; analizēt dubulto vainas formu. Lai būtu iespējams noteikt netiešu nodomu formālā sastāvā, darba autore piedāvā vērtēt psihisko attieksmi pret darbību, bezdarbību kopsakarā ar objektīvās puses papildpazīmēm, kas ietekmē personas darbības uzsākšanu, proti, vai persona zina apstākļus, kas padara viņas darbību par kaitīgu un prettiesisku. Objektīvo papildpazīmju konstatēšana pret darbību/bezdarbību norādītu uz tieša nodoma veidu, bet to nekonstatēšana uz netiešu. Lai būtu iespējams netiešs nodoms formālā sastāvā, darba autore piedāvā veikt izmaiņas Krimināllikuma 9. pantā. Lai būtu iespējams noteikt netiešu nodomu nepabeigtā noziegumā, ir nepieciešams konstatēt personas psihisko attieksmi ne tikai pret darbības vai bezdarbības kaitīgu, bet arī pārliecināties par to, ka subjekts ir paredzējis vēlamas darbības saistīto seku reālo iespējamību.",0
130,Tiesas debates kriminālprocesā,"Bakalaura darbā tiek apskatīts tiesas debašu regulējums Kriminālprocesa likumā un citu valstu kriminālprocesa kodeksos, kā arī analizēti gaidāmo grozījumu Kriminālprocesa likumā (Nr. 427/Lp13) apsvērumi. Darba mērķis ir izpētīt tiesas debašu nozīmi un saturu kriminālprocesā, kā arī noskaidrot to ilguma ierobežošanas nepieciešamību un ietekmi uz iztiesāšanas norisi. Darba uzdevumi ir izpētīt tiesas debašu institūtu un tā vēsturisko attīstību Latvijā, analizēt tiesas debašu ilguma ierobežošanas iemeslus, pētot likumdošanas materiālus, kā arī salīdzināt regulējumu ārvalstīs un citos procesuālajos likumos Latvijā. Darba rezultātā tiek secināts, ka tiesas debašu ilguma ierobežošana ir pieļaujama, taču tai jānotiek saskaņā ar noteiktiem kritērijiem, nepārkāpjot tiesības uz taisnīgu tiesu, tai skaitā uz procesuālā viedokļa paušanu. Tiek izvirzīti priekšlikumi grozījumiem Kriminālprocesa likuma 505. un 509.pantā, kā arī ierosināti iespējamie kritēriji, kas jāizvērtē, ierobežojot tiesas debašu ilgumu.",0
131,Latvijas Republikas pašvaldību deputātu tiesības piedalīties domes darbā un to aizsardzības līdzekļi,"Bakalaura darbā “Latvijas Republikas pašvaldību deputātu tiesības piedalīties domes darbā un to aizsardzības līdzekļi” sniegts ieskats jautājumos par pašvaldību deputātu subjektīvo tiesību tvērumu, to problemātiku un nepieciešamību efektīvi pasargāt no tiesību aizskāruma. Darba mērķis ir atklāt problēmjautājumus, kas saistīti ar normatīvo tiesību aktu praktisko īstenošanu reālajā dzīvē attiecībā uz deputātu subjektīvajām publiskajām tiesībām, kuras praksē efektīvi var netikt aizsargātas, un piedāvāt atbilstošus risinājumus. Attiecīgais jautājums juridiskajā literatūrā līdz šim nav pētīts, taču tā aktualitāti apstiprina Latvijas praksē radušās problēmsituācijas, kas saistītas ar deputātu tiesību aizsardzību un citiem tiesību jautājumiem. Pētījuma rezultātā autore konstatē deputāta subjektīvo tiesību esību un nepieciešamību, faktiskās un iespējamās problēmas to aizsargāšanā un efektīvākos aizsardzības līdzekļus tiesā.",0
132,Aprobežotu aizgadības tiesību atjaunošana un bērna vislabāko interešu mijiedarbība.,"Bērna vislabāko interešu aizsardzība aprobežotu aizgādības tiesību atjaunošanas gadījumos ir aktuāla tēma mūsdienās, jo mainās sabiedrības vērtības un uzskati par labvēlīgas vides nodrošināšanu bērnam. Savukārt institūcijām, kas nodrošina bērna tiesību aizsardzību, visos gadījumos, kad ir apdraudēta bērna labklājība, jānodrošina bērna vislabākajām interesēm atbilstoša rīcība un lēmumi. Bakalaura darba mērķis ir noskaidrot vai Latvijas normatīvo aktu regulējums aprobežotu aizgādības tiesību atjaunošanas jautājumos nodrošina bērna tiesību aizsardzību un bērna vislabākajām interesēm atbilstošu risinājumu. Problēmas pastāv aprobežotu aizgādības tiesību atjaunošanas regulējumā, kā arī regulējumā, kas nosaka bāriņtiesu priekšsēdētāju un locekļu ievēlēšanas kārtību un kas nosaka nepieciešamo sociālo pakalpojumu speciālistu skaitu katrā pašvaldībā. Iepriekšminētajām problēmām regulējumā darba autore piedāvā risinājumu.",0
133,Starplēmuma un administratīvā akta nošķiršanas problemātika,"Starplēmuma un administratīvā akta nošķiršanas nozīmīgumu var pamatot ar faktu, ka starplēmums nav pārsūdzams atsevišķi no administratīvā akta. Bakalaura darba mērķis ir izpētīt un analizēt būtiskākās atšķirības starp starplēmumu un administratīvo aktu, kā arī noskaidrot tiesu praksē pastāvošo nošķiršanas problemātiku un nošķiršanas dažādību. Darba uzdevumi ir apzināt gadījumus, kad starplēmums ir un kad nav uzskatāms par administratīvo aktu, noskaidrot starplēmuma apstrīdēšanas un pārsūdzības iespējas atsevišķi no administratīvā akta un izpētīt sūdzības kārtības institūtu. Bakalaura darba rezultātā autore secina, ka tiesu praksē pastāv neviennozīmīga izpratne par atsevišķu lēmumu tiesisko dabu, kā arī norāda uz nepieciešamību paplašināt iespējas pārbaudīt starplēmumu tiesiskumu atsevišķi no administratīvā akta.",0
134,Paātrinātais process kriminālprocesā,"Bakalaura darbā apskatīts paātrinātais process kā viens no pirmstiesas kriminālprocesa veidiem. Paātrinātā procesa veids stājās spēkā 2018.gada 1.septembrī no Kriminālprocesa likuma izslēdzot saīsināto procesu un procesu neatliekamības kārtībā.  Autore darbā apskata paātrinātā procesa izveidi, salīdzina to ar saīsināto procesu un procesu neatliekamības kārtībā, apskata procesuālo kārtību un piemērošanu praksē, kā arī salīdzina procesuālo kārtību Latvijā un ārvalstīs. Bakalaura darba mērķis ir izpētīt atšķirību starp paātrināto procesu un saīsināto procesu, un procesu neatliekamības kārtībā, izpētīt, vai ir panākts mērķis, ar kādu paātrinātais process tika ieviests, kā arī piedāvāt ieteikumus paātrinātā procesa uzlabošanai. Atslēgvārdi: paātrinātais process; saīsinātais process; process neatliekamības kārtībā; kriminālprocesa vienkāršošana.",0
135,"Soda noteikšana, ja nav ievērotas tiesības uz kriminālprocesa pabeigšanu saprātīgā termiņā","Bakalaura darba “Soda noteikšana, ja nav ievērotas tiesības uz kriminālprocesa pabeigšanu saprātīgā termiņā” mērķis ir izpētīt Krimināllikuma 49.1 panta pirmajā daļā ietverto materiāltiesisko seku piemērošanu praksē un salīdzināt šā panta pirmajā daļā esošo regulējumu ar ārvalstu kriminālkodeksos nostiprinātām materiāltiesiskām sekām kriminālprocesa saprātīgā termiņa neievērošanas gadījumā. Tādējādi darba mērķa sasniegšanai autore izvirza šādus uzdevumus: izpētīt Krimināllikuma 49.1 panta pirmās daļas un Kriminālprocesa 14. panta būtību, analizēt to piemērošanu tiesu praksē, kā arī izpētīt ārvalstu regulējumu un salīdzināt to ar Krimināllikumā un Kriminālprocesa likumā noteikto kārtību. Izvēlētā temata aktualitāte ir pamatojama ar vairākiem apstākļiem. Pirmkārt, tiesību zinātnieku un tiesu starpā nav vienotas izpratnes par Krimināllikuma 49.1 panta pirmajā daļā ietverto seku piemērošanas motivēšanu. Otrkārt, Eiropas Cilvēktiesību tiesas judikatūrā tiesību uz lietas savlaicīgu izskatīšanu neievērošana un valstu pienākums radīt aizsardzības mehānismu šo tiesību nodrošināšanai ir joprojām plaši analizējams jautājums. Treškārt, autorei, izvēloties darba tematu, pirmsšķietami radās priekšstats, ka tiesas ir nekonsekventas Krimināllikuma 49.1 panta pirmajā daļā ietverto seku piemērošanā.",0
136,Eiropas Parlamenta un Padomes Direktīvas 2006/126/EK par vadītāju apliecībām ietekme uz vadītāja apliecību tūrismu,"Bakalaura darbā tiek aplūkots jautājums par “vadītāja apliecību tūrismu” Eiropas Savienībā, tā iemesliem, veidiem un veicinošajiem faktoriem. Darba ietvaros tiek analizēts kā ES pieņemtā Direktīva 2006/126 ierobežo “vadītāja apliecību tūrisma” gadījumus Eiropas Savienībā, ar mērķi noskaidrot, vai Direktīva 2006/126 novērš dalībvalstīs pastāvošo regulējumu atšķirības, kuru dēļ tiek veicināts vadītāja apliecību tūrisms. Pētījuma rezultātā tiek konstatēti galvenie trūkumi regulējumā par vadītāja apliecībām, kas pieļauj vadītāja apliecību tūrisma gadījumus. Tāpat darba ietvaros tiek analizēta EST judikatūra attiecībā uz direktīvām par vadītāja apliecībām un to piemērošanas praksi saistībā ar vadītāja apliecību tūrismu, un sniegti priekšlikumi, kādi papildinājumi būtu jāveic Eiropas Komisijai regulējuma pilnveidošanai.",0
137,Cilvēkiem paredzēto zāļu un medicīnas preču paralēlā importa un  eksporta ierobēžojumi Eiropas Savienībā,"Pētāmā jautājuma aktualitāte: Pastāvot brīvajam tirgum un izsmelšanas doktrīnai, ES pastāv arī iespējas paralēlajai tirdzniecībai, kam būtu jāveicina preču cenu samazināšanās un pieejamības palielināšanās, tomēr tādās jomās kā zāļu un medicīnas preču aprite ieguvums nav viennozīmīgs, jo mazāk turīgās valstīs zāļu un medicīnas preču iztrūkumi aptiekās ir samērā ierasta parādība, kas no sabiedrības veselības viedokļa nav pieņemama situācija. Bakalaura darba mērķis ir izpētīt ES paralēlā tirgus darbību cilvēkiem paredzēto zāļu un medicīnas preču jomā, kā arī identificēt ierobežojumus, kas traucē pilnvērtīgai brīvā tirgus darbībai šajā jomā. Bakalaura darba uzdevumi ir, pirmkārt, identificēt, uz kāda tiesiskā pamata ES pastāv paralēlais tirgus, otrkārt, izpētīt ES pastāvošos tiesību aktus, izpētīt to attīstību un ietekmi, treškārt, izanalizēt EST judikatūru un  tās attīstību, un, ceturtkārt, piedāvāt risinājumus problēmsituācijām.",0
138,Bērnu interešu aizsardzība adopcijā.,"Autore, izstrādājot darbu, pievēršas šī institūta problēmjautājumiem un normatīvo tiesību aktu nepilnībām. Bakalaura darbs balstās uz pastāvošās nacionālās un starptautiskās prakses analīzi un statistikas datiem, kā arī uz valsts un starptautisko iestāžu lomu analīzi šo jautājumu ietvaros. Bakalaura darba mērķis ir piedāvāt priekšlikumus, lai novērstu normatīvo tiesību aktu trūkumus un vērstu sabiedrības uzmanību uz adopciju kā vienu no ģimenes veidošanas iespējām. Bakalaura darba rezultātā tika izstrādāti jauni priekšlikumi, kas vērsti uz bērnu interešu nodrošināšanu un aizsardzību.",0
139,Nodarbinātības tiesiskās formas un nelegālās nodarbinātības problemātika.,"Bakalaura darbā “Nodarbinātības tiesiskās formas un nelegālās nodarbinātības problemātika” analizētas visplašāk izmantotās fiziskas personas nodarbinātības formas Latvijā, kā piemēram, darba tiesiskās attiecības, uzņēmuma līgums, autortiesību līgums un vēl citas, ar mērķi konstatēt tās pazīmes, pēc kurām viena nodarbinātības forma ir nošķirama no citas. Ņemot vērā, ka pamatā personas tiek nodarbinātas uz Darba likuma pamata, tad darbā tiek veikts salīdzinājums par to, kādā veidā nošķirt darba attiecības no cita veida tiesiskajām attiecībām. Tiesisko attiecību pareiza nošķiršana nepieciešama, jo praksē nodokļu sloga samazināšanas dēļ darba devēji var būt ieinteresēti faktiskās darba tiesiskās attiecības uzdot par cita veida attiecībām. Lai arī nodokļu normatīvie akti paredz šādu situāciju un tās klasificēšanu uzraudzības iestādes bieži veic par labu darba līguma attiecībām, joprojām darba līguma neslēgšana rakstiskā formā ir izplatīts pārkāpums. No otras puses jāņem vērā, ka nedrīkstētu notikt arī nepamatota jebkāda pušu pēc brīvas gribas noslēgta līguma klasificēšana par labu tikai darba tiesiskajām attiecībām.  Bakalaura darbā analizēts Civillikuma, Darba likuma un citu Latvijas, kā arī starptautisko normatīvo aktu regulējums, Latvijas Republikas tiesu prakse. Darbā plaši izmantota salīdzinošā metode, kurā meklētas pazīmes, kuras ir kopīgas un atšķirīgas dažādiem nodarbinātības tiesiskajiem statusiem. Darba kopsavilkumā izklāstīti secinājumi, no kuriem izriet, ka darba tiesisko attiecību pazīmju kopuma esamība rada prioritāti atzīt konkrētās nodarbinātības attiecības tieši par darba tiesiskajām attiecībām, iepretim citu tiesisko attiecību statusam. Darba līgums ir spēkā arī bez tā noformēšanas rakstiskā formā, ja pušu attiecībās var konstatēt darba tiesisko attiecību pazīmes. Līdz ar to rakstiskas formas neesamība ir administratīvs pārkāpums, kas neizbeidz jau nodibinātās saistības, bet gan uzliek par pienākumu darba devējam noformēt tiesiskās attiecības rakstiskā formā.",0
140,"Fotoattēla, kā autora darba, aizsardzība digitālajā vidē.","Bakalaura darbs “Fotoattēla, kā autora darba, aizsardzība digitālajā vidē” sniedz ieskatu autortiesību subjekta un objekta raksturojumā, izpēta fotoattēla aizsardzības veidus digitālā vidē un personas datu aizsardzības faktorus.  Darba kopsavilkumā tiek sniegti autores secinājumi par būtiskākajām problēmām ar kurām saskaras autortiesību subjekts, kā arī par iespējamiem grozījumiem Autortiesību likumā, tā pilnveidošanai.",0
141,Sociāli atbildīgas valsts koncepta īstenošana ar nodokļu tiesību palīdzību,"Bakalaura darba tēma ir „Sociāli atbildīgas valsts koncepta īstenošana ar nodokļu tiesību palīdzību”. Latvijas pamatlikumā, jeb Satversmē ir noteikts, ka Latvija ir sociāli atbildīga valsts, kas ievēro cilvēka pamattiesības un aizsargā cilvēka cieņu, un brīvību, nosaka tiesības ikvienam saņemt veiktajam darbam atbilstošu samaksu, kas nav mazāka par valsts noteikto minimumu, kā arī ikvienam ir tiesības uz sociālo nodrošinājumu vecuma, darbnespējas, bezdarba un citos likumā noteiktajos gadījumos. Satversmes ievadā ir noteikti arī katra valsts iedzīvotāja pienākumi, ka ikvienam ir jārūpējas par sevi, saviem tuviniekiem un sabiedrības kopējo labumu, izturoties atbildīgi pret citiem, nākamajām paaudzēm, vidi un dabu. Latvijā ar nodokļu tiesību palīdzību tiek realizēts sociāli atbildīgas valsts koncepts, taču pagaidām tas nesasniedz sociāli atbildīgas valsts mērķi - būtisko sociālo atšķirību izlīdzināšanu starp iedzīvotāju grupām. Latvija ir valsts ar sociāli atbildīgas valsts elementiem. Valsts, kura nespēj nodrošināt cilvēka cienīgu dzīvi un nodrošināt ikvienam izdzīvošanas minimumu, nevar tikt uzskatīta par sociāli atbildīgu valsti.",0
142,Paterētāju tiesību aizsardzības centra kā uzraugošās iestādes kompetence kolektīvo strīdu risināšanā.,"Autore darbā “Patērētāju tiesību aizsardzības centra kā uzraudzības iestādes kompetence patērētāju kolektīvo strīdu risināšanā” apskata patērētāju kolektīvo interešu strīdu jēdzienu, biežāk sastopamos pārkāpumus patērētāju kolektīvo interešu jomā, Patērētāju tiesības aizsardzības centra kompetenci kolektīvo patērētāju strīdu risināšanā, kā arī analizē kolektīvi tiesisko mehānismu esamību patērētāju kolektīvo strīdu risināšanā Latvijā, Lietuvā un Eiropas Savienībā kopumā. Patērētāju  tiesību aizsardzības centra kompetence patērētāju individuālo strīdu risināšanā būtiski atšķiras no tā kompetences pārkāpumu, kuri rada patērētāju kolektīvo interešu būtisku aizskārumu, risināšanā, tāpēc svarīgi ir izprast kādi pārkāpumi tiek kvalificēti kā patērētāju kolektīvo interešu strīdi. Pētījuma mērķi: apkopojot informāciju, izprast, patērētāju kolektīvo strīdu jēdzienu nacionālo normatīvo aktu izpratnē un Aizlieguma direktīvas izpratnē, Patērētāja tiesības aizsardzības centra pilnvaras kolektīvo strīdu risināšanā, kādi tiesiskās aizsardzības mehānismi ir pieejami Latvijā, Lietuvā un Eiropas Savienībā kopumā patērētāju kolektīvo interešu aizsardzībā. Darbs sastāv no 3 nodaļām un deviņām apakšnodaļām.",0
143,Kuģa karoga valsts starptautisko vides tiesību pienākums nodrošināt tās kuģu likumīgu zvejniecību citas valsts ekskluzīvajā ekonomiskajā zonā,"Nelikumīga zvejniecība ir globāla problēma, kas rada lielus zaudējumus piekrastes valstu ekonomikām, kaitē videi un rada problēmas sabiedrības nodrošinātībai ar pārtiku. Lielākā daļa zvejniecības notiek plašajās un zvejas resursiem bagātajās ekskluzīvajās ekonomiskajās zonās. Lai gan piekrastes valstīm ir tiesiski garantētas iespējas novērst citu valstu zvejas kuģu nelikumīgu zvejniecību tās ekskluzīvajā ekonomiskajā zonā, to tehniskās iespējas faktiski novērst nelikumīgu zvejniecību ir ierobežotas. Tāpēc ir nepieciešamība pēc zvejas kuģu karoga valstu atbildības. Darba mērķis ir atklāt karoga valsts pienākumu tiesisko pamatu, kā arī noskaidrot šo pienākumu saturu un valsts atbildības par tā pārkāpumiem priekšnoteikumus.",0
144,"Preču zīmes atšķirtspēja, tās iegūšana un zaudēšana.","Preču zīmes reģistrācija ir viens no veidiem, ar kuru personas var aizsargāt savas preces un pakalpojumus. Neskatoties uz augsto interesi par preču zīmēm, to pieteicējiem un īpašniekiem Latvijā joprojām rodas problēmas ar preču zīmes atšķirtspējas un ar to saistīto jautājumu izpratni. Šādas problēmas praksē bieži vien noved pie preču zīmes reģistrācijas atteikšanas, atzīšanas par spēkā neesošu vai atcelšanas, šādi traucējot sekmīgu uzņēmējdarbības attīstību. Lai risinātu minēto problēmu, šajā darbā tika noteikti un apkopoti priekšnoteikumi, lai preču zīme iegūtu atšķirtspēju, un gadījumi, kuros preču zīme atšķirtspēju zaudē. Tāpat tika meklētas iespējas, kā uzlabot spēkā esošo preču zīmju tiesisko regulējumu atšķirtspējas jautājumā, lai efektīvāk tiktu sasniegti attiecīgo tiesību normu mērķi.",0
145,"Krimināllikuma 317.panta kvalifikācijas teorētiskās un praktiskās problēmas""","Bakalaura darbā “Krimināllikuma 317. panta kvalifikācijas teorētiskās un praktiskās problēmas” autore pēta Krimināllikuma 317. pantā paredzētā noziedzīgā nodarījuma – dienesta pilnvaru pārsniegšana sastāvu ar nolūku apkopot vienotā darbā visas sastāva pazīmes, iezīmējot vadlīnijas nodarījuma pareizai kvalifikācijai. Pētījuma aktualitāte ir pamatojama ar tiesu praksē konstatētām kļūdām. Tiesību piemērotājiem nav vienveidīga izpratne par to, kādām pazīmēm ir jāpastāv, lai valsts amatpersonu varētu saukt pie kriminālatbildības par dienesta pilnvaru pārsniegšanu. Aktualitāti ietekmē arī 2019. gada 6. jūnijā veiktie grozījumi Krimināllikumā. Pamatojoties uz veikto pētījumu, autore sniedz kvalifikācijas vadlīnijas ar piemēriem, kā arī norāda uz problēmām, kuras tika konstatētas tiesu praksē.",0
146,"Juridisko profesiju kvalifikācijas atzīšana darba ņēmēju pārvietošanās, uzņēmējdarbības un pakalpojumu sniegšanas brīvību ietvaros",". Eiropas Savienības pilsoņiem, ir tiesības brīvi veikt uzņēmējdarbību un sniegt pakalpojumus, citās dalībvalstīs. Šo tiesību īstenošana ir atkarīga no darbībām, kuras persona vēlas veikt, jo pastāv profesijas, kuru praktizēšanai ir nepieciešamas īpašas zināšanas un iemaņas, un tām var tikt noteiktas papildus prasības. Pie tādām profesijām pieder arī advokāti un notāri. Dalībvalstu izvirzītie nosacījumi šīm profesijām var traucēt un apgrūtināt, ar Līgumu par Eiropas Savienības darbību, noteiktās pamatbrīvības. Tādēļ ir svarīgi, lai šīs prasības tiktu noteiktas bez diskriminācijas un tās būtu pamatotas ar objektīviem apsvērumiem. Tā kā dalībvalstu izvirzītās prasības noteiktās profesijās var atšķirties, ir jāparedz regulējums, kas dotu iespēju arī citu valstu pilsoņiem praktizēt tajās. Eiropas Savienībā ir izstrādāti sekundārie akti ar mērķi izlīdzināt profesionāļu kvalifikācijas atšķirības. Mūsdienās profesionāļu mobilitātes loma arvien piaug, tāpēc ir svarīgs efektīvs profesionālās kvalifikācijas atzīšnas regulējums. Advokātu profesionālās kvalifikācijas atzīšnas direktīva tika ieviesta vairāk kā pirms trīsdesmit gadiem. Bet attiecībā uz notāriem, kuri ir ietcelti ar valsts pilnvarojuma aktu, kvalifikācijas atzīšanas direktīva, vispār nav piemērojams. Tāpēc darba mērķis ir noskaidrot, vai profesionālās kvalifikācijas atzīšanas process un tā regulējums Eiropas Savienībā, īpaši attiecībā uz juridiskajām profesijām, šobrīd var radīt darba ņēmēju pārvietošanās, uzņēmējdarbības un pakalpojumu sniegšanas šķēršļu. Apstiprinošas atbildes gadījumā, izzināt iemeslus un noteikt iespējamos risinājumus to novēršanai.",0
147,Saskarsmes tiesību piespiedu izpildes problemātika.,"Bakalaura darbs “Saskarsmes tiesību piespiedu izpildes problemātika” izstrādāts Latvijas Universitātes juridiskajā fakultātē, civiltiesību katedrā. Darba apjoms ir 49 lpp., un tajā izmantoti 32 literatūras avoti – tiesību literatura, normatīvie akti un tiesu nolēmumi. Bakalaura darba tēma izvēlēta, pamatojoties uz saskarsmes tiesību piespiedu izpildes problemātiku Latvijas likumdošanā. No tiesas nolēmumu izpildes saskarsmes tiesībās prakses izriet, ka spriedumu izpilde piespiedu kārtībā, ko veic zvērināts tiesu izpildītājs, bieži ir neefektīva un smagnēja.  Bakalaura darbā ir izvirzīti sekojoši mērķi: 1.identificēt problemātiskus saskarsmes tiesību piespiedu izpildes gadījumus; 2.konstatēt problēmu cēloņus.  Autore secina, ka sprieduma izpildes smagnējības un neefektivitātes pamatā problēma rodas jau tiesas nolēmuma pieņemšanas laikā.  Autore izvirza sekojošas tipiskas nolēmumu izpildes problēmas:  •vecāku savstarpējs konflikts;  •tiesas uzliktā soda neefektivitāte par tiesas sprieduma nepildīšanu;  •pušu negodprātība attiecībā uz tiesas nolēmumu;  •nepārvarama vara.",0
148,Personas izvertēšana adoptētāja statusam un kļūšana par adoptētāju.,"Persona ar adopcijas apstiprināšanu iegūst aizgādības tiesības pār bērnu, tādēļ ir jāpārliecinās, ka persona atbilst attiecīgajām prasībām. Darba mērķis ir izpētīt procesu, kādā notiek personas izvērtēšana adoptētāja statusam un kļūšana par adoptētāju. Darba uzdevumi ir izpētīt adopcijas kārtību, analizēt personas izvērtēšanas procesu, iepazīties ar aktuālākajiem adopcijas statistikas datiem Latvijā. Darba rezultātā tiek secināts, ka adopcija tiek īstenota adoptējamā interesēs, tādēļ adoptētāja atbilstība likumā noteiktajām prasībām negarantē personas kļūšanu par adoptētāju. Tiek piedāvāti grozījumi Civillikuma 162. panta pirmajā daļā, 163. panta trešajā daļā, Ministru kabineta noteikumu Nr. 667 23.8. punktā, 25. punktā, 45. punktā un 53. punktā.",0
149,Psiholoģiskā aprūpe ieslodzījumu vietās kā resocializācijas līdzeklis.,"Bakalaura darbā tiks pētīts viens no resocializācijas līdzekļiem – psiholoģiskā aprūpe, jo ieslodzījumu vietu galvenais uzdevums ir vērsts uz personas resocializāciju. Darba mērķis ir izpētīt psiholoģisko aprūpi ieslodzījumu vietās kā vienu no resocializācijas līdzekļiem, apzināt problēmjautājumus attiecībā uz psihologu darbību ieslodzījumu vietās un noskaidrot vai tiek nodrošināts pilnvērtīgi šis resocializācijas līdzeklis. Lai sasniegtu izvirzīto mērķi darba autore veica Latvijas un ārvalstu normatīvā regulējuma izpēti, literatūras analīzi un Latvijas cietumu psihologu intervēšanu. Pētījuma rezultātā darba autore konstatē psiholoģiskās aprūpes kā resocializācijas līdzekļa nozīmi kriminālsodu izpildē un norāda uz apzinātajām problēmām, sniedzot priekšlikumus situācijas uzlabošanai.",0
150,Nepamatoti lēts piedāvājums Publisko iepirkumu likumā.,"Bakalaura darba tēma ir “Nepamatoti lēts piedāvājums Publisko iepirkumu likumā”. Temata aktualitāte ir saistīta ar to, ka publiskajos iepirkumos tiek iesniegti piedāvājumi, kas ir vērtējami kā nepamatoti lēti, kad piedāvātā cena neatbilst preces vai pakalpojumu reālajai vērtībai un attiecīgi tiek apšaubīta piegādāto preču un sniegto pakalpojumu kvalitāte vai noslēdzamā līguma izpilde. Piedāvājumu izvēlei un vērtēšanai publiskajos iepirkumos jābūt atbilstošai iepirkumā izvirzītajiem mērķiem, lai novēršot korupcijas riskus, sekmētu godīgu konkurenci pretendentu starpā, nodrošinātu vienlīdzīgu un taisnīgu attieksmi pret tiem, kā arī nodrošinātu pasūtītāja līdzekļu efektīvu izmantošanu.  Bakalaura darba mērķis ir analizēt nepamatoti lēta piedāvājuma institūtu publisko iepirkumu jomā, konstatējot juridiskās problēmas, un izvirzīt priekšlikumus Publisko iepirkumu likuma pilnveidošanai. Veiktā pētījuma rezultātā secināts, ka tiesiskajā regulējumā nav nepamatoti lēta piedāvājuma definīcijas, bet ir noteikts pasūtītāja pienākums pieprasīt no pretendenta skaidrojumu, ja pasūtītājam rodās šaubas par iesniegto piedāvājumu. Savukārt pretendentam ir jāiesniedz pasūtītājam skaidrojums, pamatojoties uz pasūtītāja pieprasījumu, kam jābūt diezgan detalizētam, lai saņemtu to informāciju, kura ir nepieciešama lēmuma pieņemšanai par piedāvājuma akceptēšanu vai noraidīšanu. Papildus secināts, ka ir nepieciešams standartizēt iepirkuma dokumentāciju, noteikt pienākumu pieaicināt ekspertu komisijas sastāvā, izstrādāt kritērijus pretendenta skaidrojuma vērtēšanai.   Atslēgas vārdi: Publiskie iepirkumi, nepamatoti lēts piedāvājums, konsultēšanās, kritēriji, tests.",0
151,Kompensācijas apmērs par noziedzīga nodarījuma radīto morālo aizskārumu,"Bakalaura darba mērķis ir izpētīt ar noziedzīgu nodarījumu radīta morālā aizskāruma kompensācijas apmēra noteikšanu. Darbā apskatīti kompensācijas par morālo aizskārumu teorētiskie aspekti, kā arī to piemērošana praksē. Lai labāk izprastu, kā šobrīd Latvijā tiek noteiktas kompensācijas par morālo aizskārumu, pētīti jaunākie tiesu spriedumi lietās par noziedzīgiem nodarījumiem pret personas dzīvību un veselību. Rezultāti liecina, ka Latvijas tiesu praksē pastāv atšķirīgas pieejas kompensācijas apmēra noteikšanai, kā arī, ka kompensāciju apmēri kopumā ir salīdzinoši zemi un nav būtiski palielinājušies gadu gaitā, uzlabojoties ekonomiskajai situācijai. Darbā piedāvātas arī kompensācijas apmēru summas, kādas tiesas varētu noteikt šobrīd.",0
152,"Darba tiesisko attiecību nodibināšana , izbeigšana, speciālās garantijas grūtniecēm un sievietēm pēcdzemdību periodā.","Bakalaura darba mērķis ir analizēt Latvijas tiesisko regulējumu un tiesu praksi, lai izdarītu secinājumus par Latvijas tiesiskā regulējuma atbilstību mūsdienu Eiropas Savienības tiesībās formulētajām atziņām grūtnieču tiesiskās aizsardzības kontekstā. Bakalaura darbā analizēti jautājumi, kas aptver likumā paredzētus ierobežojumus darba devējam, dodot īpašas speciālās garantijas grūtniecēm un sievietēm pēcdzemdību periodā. Apskatīts, no kura brīža darbiniecei ir tiesības uz likumā paredzētajām speciālajām garantijām un kad šādu tiesību nav. Pētīts grūtnieces īpašais stāvoklis attiecībā uz pārējiem darbiniekiem, kas, piemēram, dod tiesības grūtniecei ikgadējo apmaksāto atvaļinājumu lūgt neatkarīgi no laika, cik ilgi tā ir nodarbināta pie attiecīgā darba devēja, kamēr pārējie darbinieki ir tiesīgi to lūgt tikai pēc sešu mēnešu nepārtrauktas nodarbinātības. Apskatīts, ka jautājumi, kas ir tieši vai netieši diskriminējoši, kā, piemēram, jautājumi par sievietes grūtniecību, ģimenes un laulības stāvokli, darba intervijā nav pieļaujami. Analizēts tas, vai ir nepieciešama rakstveida piekrišana, lai nodarbinātu grūtnieci virsstundu darbā, nakts darbā, nedēļas atpūtas laikā, kā arī sūtītu darbinieci komandējumā vai darba braucienā.",0
153,Stratēģiskas tiesvedības un žurnālistu aizsardzība pret tām Latvijā,"Stratēģiskas tiesvedības pret žurnālistiem ir veids, kā personas var izmantot savas tiesības uz jautājuma izskatīšanu tiesā ļaunprātīgā nolūkā – lai iesaistītu atbildētāju ilgstošā tiesu procesā, tādā veidā patērējot atbildētāja laika un finanšu resursus, kā arī iebiedētu žurnālistus un radītu atvēsinošu efektu citos žurnālistus.  Autora mērķis šajā darbā ir noskaidrot, vai Latvijā žurnālisti ir pietiekami aizsargāti pret stratēģiskām tiesvedībām un vai ar stratēģiskām tiesvedībām ir iespējams ierobežot mediju brīvību Latvijā, kā arī rast risinājumus mediju brīvības stiprināšanai. Šajā darbā autors secina, ka kopumā mediju brīvība Latvijā nav apdraudēta, taču atsevišķos tiesvedību gadījumos ir saskatāmas stratēģisku tiesvedību pazīmes. Mediju brīvības stiprināšanai ir nepieciešami grozījumi gan Krimināllikumā, gan Civilprocesa likumā.",0
154,Zemesgrāmatu lietās atstāto nostiprinājuma lūgumu bez ievērības problemātika.,"Zemesgrāmata ieņem svarīgu lomu tiesu sistēmā un dažādu tiesību uz nekustamo īpašumu nostiprināšanā. Tā kā praksē zemesgrāmatās tiek veiktas tādas darbības, kas nav paredzētas likumā, tad bakalaura darba mērķis ir uzlabot zemesgrāmatu lietu izskatīšanas procesu un samazināt atteikumu skaitu. Šim nolūkam īpaša uzmanība darbā ir pievērsta lēmumu nostiprinājuma lūgumus atstāt bez ievērības un ievērot tikai pa daļai analīzei, norādot nostiprinājumu veikšanas procesa trūkumus un piedāvājot iespējamos risinājumus. Samazināt atteikumu skaitu palīdzētu nostiprinājuma lūdzēja informēšana par trūkumiem lūgumā, tāpēc, lai viņš tos varētu novērst, nepieciešams veikt grozījumus Zemesgrāmatu likumā, ieviešot lēmumu nostiprinājuma lūgumu atstāt bez virzības un nosakot papildus pienākumus darbiniekam, kas pieņem dokumentus.",0
155,Būvdarbu veicēja pienākums atlīdzināt trešajām personām būvniecības procesa laikā nodarītos zaudējumus Latvijā.,"Lai arī būvdarbu veicēja pienākums atlīdzināt trešajām personām būvniecības procesa laikā nodarītos zaudējumu un būvdarbu veicēja atbildība pret trešajām personām ir aktuāls jautājums Latvijas būvniecības nozarē, Latvijas tiesību praksē šis jautājums nav bieži izskatīts.  Bakalaura darba mērķis ir izpētīt juridisko literatūru, tiesu praksi, normatīvo regulējumu attiecībā uz būvdarbu veicēja pienākumu atlīdzināt trešajām personām nodarītos zaudējumus būvniecības procesa laikā Latvijā, un noskaidrojot tiesu regulējumu un problemātiku, piedāvāt veikt likuma grozījumus un papildinājumus.  Atslēgvārdi: stingrā atbildība, paaugstinātās bīstamības avots, zaudējumi, cēloniskais sakars, nepārvarama vara.",0
156,Kultūras pieminekļu tiesiskā regulējuma nepilnības Latvijā,"Darba mērķis ir kultūras pieminekļu (ēku) problemātikas izvērtēšana Latvijā, kas ietver galvenokārt kultūras pieminekļu aizsardzību un īpašnieku tiesību aprobežojumu izpēti. Darba uzdevumi ir vērsti uz normatīvo aktu, tiesas spriedumu salīdzināšanu un analīzi, un priekšlikumu ierosināšanu. Darbā tiek pētīta Nacionālā kultūras mantojuma darbība un īpašnieku tiesības un pienākumi.  Kultūras pieminekļu aizsardzība joma Latvijā attīstās, bet tas notiek ļoti lēni. Normatīvo aktu tiesību normas nav pilnvērtīgas, starp normatīvajiem aktiem novērojamas pretrunas. Valsts atbalsts kultūras pieminekļu aizsardzības jomā ir nepietiekošs, it sevišķi finansiālais atbalsts. Īpašnieki bieži neievēro kultūras pieminekļu aizsardzības noteikumus, kā rezultātā tiek zaudēta objekta kultūrvēsturiskā vērtība. Pārvaldes darbība nav vienoti organizēta, kultūras pieminekļu saraksts nav atjaunināts un bieži satur neprecīzu informāciju, tāda situācija novērojama arī zemesgrāmatā veiktajos ierakstos.",0
157,Noziedzīgi iegūtu līdzekļu legalizēšana,"Bakalaura darba „Noziedzīgi iegūtu līdzekļu legalizēšana” mērķis bija izpētīt Krimināllikuma 195.panta, kas nosaka kriminālatbildību par noziedzīgi iegūtu līdzekļu legalizēšanu, piemērošanas problemātiku, veikt šī noziedzīgā nodarījuma sastāva analīzi, un dot priekšlikumus esošā regulējuma uzlabošanai. Darba izstrādes laikā tika aplūkots un raksturots noziedzīga nodarījuma un noziedzīgi iegūtu līdzekļu legalizēšanas jēdziens un sastāva analīze. Tika veikta krimināllikuma 195.panta sastāva analīze un interpretācija ar citām likuma normām. Bet darba nobeigumā tika analizēta noziedzīgi iegūtu līdzekļu legalizācijas novēršanas pasākumu problemātika un pamatojoties uz normatīvo regulējumu, tika ieteikti priekšlikumi. Galvenie rezultāti atklāja, ka līdzekļi, uz kuru legalizēšanu ir vērsta darbība, ir noziedzīgi iegūti, un to apzināti veic, vēloties slēpt vai maskēt finanšu līdzekļu vai citas mantas noziedzīgo izcelsmi un padarīt šos līdzekļus par šķietami legāliem.",0
158,"Problemātika saistībā ar valsts amatpersonu ievēlēšanu, iecelšanu, apstiprināšanu un atbrīvošanu no amata","Bakalaura darba tēma ir problemātika saistībā ar valsts amatpersonu ievēlēšanu, iecelšanu, apstiprināšanu un atbrīvošanu no amata. Darba būtība ir analizēt un izprast galvenās problēmas, kas ir saistītas ar valsts amatpersonu amatu ieņemšanu un atbrīvošanu no tā, izvērtēt tiesiskā regulējuma efektivitāti, izdarīt secinājumus un sniegt priekšlikumus problemātikas novēršanai.  Darbā tiek aplūkots Latvijas normatīvo aktu tiesiskais regulējums attiecībā uz tādu valsts amatpersonu kā tiesnešu, ģenerālprokurora, tiesībsarga, valsts kontroliera un citu amatpersonu pilnvaru iegūšanu un izbeigšanos. Šādu amatpersonu iecelšanai amatā ir jābūt balstītai uz neitrālu, objektīvu un uz profesionālajiem kritērijiem orientētu lēmumu, nevis uz politiskiem apsvērumiem balstītu lēmumu. Izstrādājot darbu, tika pētīta valsts prezidenta loma amatpersonu iecelšanā, kā arī apskatīta amatpersonu iecelšanas kārtība ārvalstīs.",0
159,Darbinieku ar invaliditāti tiesiskā aizsardzība Latvijas normatīvo aktu tvērumā.,"Tēma “Darbinieku ar invaliditāti tiesiskā aizsardzība Latvijas normatīvo aktu tvērumā” ir aktuāla, jo vēl aizvien invalīdu nodarbināšana un veiksmīga integrēšana darba tirgū ir problēma. Darbā autore, galvenokārt, analizējusi Darba likuma normas kopsakarā ar apskatītajiem šķēršļiem, kas kavē invalīdu nodarbināšanu. Pēc normu analīzes autore nonākusi pie secinājuma, ka galvenā problēma, kas kavē invalīdu veiksmīgu integrēšanu darba tirgū, ir sabiedrībā pastāvošie stereotipi, ka invalīdu nodarbināšana būs papildu slogs darba devējam. Autore secina, ka darba devēji baidās nodarbināt invalīdus, jo pareizi neizprot normu, kas aizsargā personas ar invaliditāti, jēgu un mērķi. Lai veicinātu pareizu normu izpratni, autore aicina citus darba devējus, kam ir pieredze ar invalīdu nodarbināšanu, dalīties ar labās prakses piemēriem, kā arī, būtu nepieciešams sniegt darba devējiem vairāk izglītojošas informācijas.",0
160,Noziedzīgi iegūtu līdzekļu legalizēšanas un terorisma finansēšanas novēršana Eiropas Savienībā attiecībā uz neatkarīgo juridisko profesiju pārstāvjiem,"Noziedzīgi iegūtu līdzekļu legalizācijas novēršana un terorisma finansēšanas joma ir aktuāla gan starptautiskā līmenī, gan Latvijā, gan Eiropas Savienībā, jo pieaugot globalizācijai pieaug arī iespējas līdzekļiem brīvi pārvietoties globālās finanšu sistēmas ietvaros. Trīsdesmit gadu laikā tā ir ievērojami attīstījusies un paplašinājusies. Vieni no šīs jomas atbildīgajiem subjektiem ir arī neatkarīgo juridisko profesiju pārstāvji, lai arī primāri tas ir attiecināts uz kredītiestādēm un finanšu institūcijām.  Darbs aplūko šīs jomas attīstību un neatkarīgo juridisko profesiju lomu tajā ES ietvaros, identificējot problēmjautājumus, kurus vajadzētu risināt, turpinot to attīstīt un uzlabot.",0
161,"Mantošanas regulas piemērošana, vedot mantojuma lietu pie Latvijas notāra un ar to saistītie problēmjautājumi.","Bakalaura darbā ir pētīta Eiropas Parlamenta un Padomes Regulas (ES) Nr. 650/2012 (2012. gada 4. jūlijs) par jurisdikciju, piemērojamiem tiesību aktiem, nolēmumu atzīšanu un izpildi un publisku aktu akceptēšanu un izpildi mantošanas lietās un par Eiropas mantošanas apliecības izveidi jeb Mantošanas regulas piemērošanas problemātika gadījumos, kad mantojuma lieta tiek vesta pie Latvijas notāra.  Darba mērķis ir analizēt Mantošanas regulas būtiskākos jēdzienus, Mantošanas regulas atbilstību tās sākotnējiem mērķiem, kā arī izpētīt ar kādiem izaicinājumiem ir jāsaskaras Mantošanas regulas piemērotājiem Latvijā un sniegt atbilstošus risinājumus, lai atvieglotu Mantošanas regulas piemērošanu. Ņemot vērā to, ka Mantošanas regula ir piemērojama tikai kopš 2015. gada 17. augusta, vēl nav pieejama plaša tiesu prakse šīs regulas piemērošanā un vēl aizvien ir neskaitāmi neatbildēti jautājumi. Darba noslēgumā ir izvirzīti vairāki secinājumi saistībā ar Mantošanas regulā ietverto jēdzienu piemērošanu Latvijā, par šajā regulā sniegtā regulējuma nepilnībām un nepieciešamību papildināt nacionālo regulējumu.",0
162,Krievijas kiberuzbrukumu pret Latviju klasifikācija starptautisko tiesību kontekstā,"Bakalaura darbā tiek apskatīta Krievijas kiberuzbrukumu pret Latviju klasifikācijas problemātika starptautiskajās publiskajās tiesībās. Ņemot vērā, ka vēl šodien nepastāv starptautiski juridiski saistošs tiesību akts, kas regulētu kiberuzbrukumu pielietošanu kā ieroci, arvien biežāk sastopami kiberuzbrukumi, kas tiek izmantoti kā neregulēts varas izpausmes ierocis, radot būtiskus zaudējumus valstīm. Darba ietvaros tiek analizēts, kiberuzbrukuma kā spēka pielietojuma vieta starptautisko tiesību sistēmā un vai kiberuzbrukums var kvalificēties kā bruņots uzbrukums. Darbā tiks aplūkota ietekme, ko līdz šim ir sekmējuši kiberuzbrukumi gan starptautiski, gan Latvijā. Papildus tiks analizēta problemātika, ar ko sastopas starptautiskās organizācijas, regulējot kiberuzbrukumus, kā arī kādēļ vel šodien tās nav nostabilizējušas juridiski saistošu tiesību aktu, kas regulētu kibertelpu. Papildus darba ietvaros tiks analizēts, uz kāda veida kiberuzbrukumu var atbildēt ar pretuzbrukumu pašaizsardzības nolūkots, kas nostiprināts ANO 51.pantā, kā arī Ziemeļatlantijas līguma 5.pantā. Ņemot vērā, ka līdz šim neviens kiberuzbrukums nav sasniedzis bruņota uzbrukuma slieksni, līdz ar to iedarbinot ANO 51.panta tiesības, tiks noskaidrots, kādas ir alternatīvas cietušās valsts aizstāvībai. Attiecībā uz Latviju tiks noskaidrots, kādi tiesību līdzekļi tai pastāv, ja tā cietusi Krievijas vai citas valsts izraisītā kiberuzbrukumā un kādi tiesību līdzekļi ir pielietojami realitātē, ņemot vērā valsts resursus un reālo situāciju.",0
163,Ar nāvi sodāmi noziegumi padomju krimināltiesībās,"Bakalaura darbs “Ar nāvi sodāmi noziegumi padomju krimināltiesībās” sniedz ieskatu padomju laika cilvēka dzīves ritējumā, kas ļauj noskaidrot, kā izpaudās totalitārisms un tam raksturīgā apspiestība, kas negatīvi varēja ietekmēt teju ikvienu, kas nepakļāvās tā laika noteiktajiem likumiem un stājās pretī grožus turošajai varai. Pētījuma mērķis ir noskaidrot, kāda veida noziegumu pastrādāšana padomju laikā bija pamats nāvessoda piespriešanai. Lai nonāktu pie izvirzītā mērķa, tiek izpētīti un salīdzināti divi tam laikam raksturīgie Kriminālkodeksi –  Krievijas Padomju Federatīvās Sociālistiskās Republikas Kriminālkodekss ar Latvijas Padomju Sociālistiskās Republikas Kriminālkodeksu – un tiek iegūta arī cita veida informācija, kas ļauj ielūkoties vēsturē un izprast padomju laika tiesisko vērtību izpratni. Tiek pētīta nāvessoda vēsturiskā attīstība un tiesiskais regulējums padomju laika posmā, kā arī tiek sniegts ieskats nāvessoda piemērošanas prakses piemēros gan Krievijas Padomju Federatīvās Sociālistiskās Republikas Kriminālkodeksa, gan Latvijas Padomju Sociālistiskās Republikas Kriminālkodeksa izpratnē.",0
164,Kriminālprocesa lietderīguma un obligātuma principi,"Bakalaura darba “Kriminālprocesa lietderīguma un obligātuma principi” veltīts divu kriminālprocesa būtiskāko principu izcelsmes, nozīmes un savstarpējās sasaistes izpētei. Eiropā pastāv vienots uzskats, ka pieaugošais noziedzīgo nodarījumu skaits un noslodze uz prokuroru un tiesām palēnina kriminālprocesa virzību un tādējādi kavē taisnīguma nodibināšanu, kas rada nepieciešamību likvidēt šo problēmu, paredzot plašāku lietderīguma principa piemērošanu valstu tiesību sistēmās. Obligātuma princips neparedz procesa virzītājam rīcības brīvību veikt lietderības apsvērumus. Lietderīguma princips palielina prokurora lomu kriminālprocesā, nosakot tam tiesības pieņemt tādus lēmumus/sankcijas, ko obligātuma principu atzīstošās valstīs var veikt tikai tiesa. Darbā noskaidrots, ka obligātuma princips vairs nekur Eiropā nav interpretējams tā klasiskajā nozīmē un tiek mērķtiecīgi aizstāts ar lietderīguma principu. Papildus tam, salīdzinot Latvijas kriminālprocesa tiesības ar Vācijas, Nīderlandes un Francijas tiesībām, autors sniedz ieteikumus, kā Latvijas kriminālprocesa tiesībās var turpmāk integrēt lietderīguma principu.",0
165,Ārstniecības personu kriminālatbildība,"Bakalaura darba mērķis ir izpētīt un analizēt noziedzīgo nodarījumu ārstniecībā krimināltiesisko regulējumu Latvijā, salīdzināt to ar ārvalstu regulējumu, kā arī analizēt tiesu praksi. Darbā izvērtēta medicīniskās darbības specifika, noskaidroti ar tēmu saistītie jēdzieni, kā arī analizēti ārstniecības personu kriminālatbildības pamati. Darbā izpētīta tiesiskā regulējuma vēsturiskā attīstība un izvērtēti statistikas dati. Darbs sastāv no ievada, trim nodaļām ar apakšnodaļām, kopsavilkuma un viena pielikuma. Darbam pievienots izmantoto avotu saraksts. Darba kopsavilkumā autors izvirza vairākas tēzes, tai skaitā ierosina iekļaut Krimināllikumā pantu, ar ko noteiktu kriminālatbildību par personas piespiešanu kļūt par audu vai orgānu donoru. Autors ierosina arī citus papildinājumus Krimināllikumā, kā arī izvirza diskusijai jautājumu par atteikšanos no audu vai orgānu ziedošanas prezumētās piekrišanas sistēmas.",0
166,Juridiskajām personām piemērojamo piespiedu ietekmēšanas līdzekļu aktualitātes un pārrobežu elementa ietekme uz procesu,"Bakalaura darbs “Juridiskajām personām piemērojamo piespiedu ietekmēšanas līdzekļu aktualitātes un pārrobežu elementa ietekme uz procesu” tika izstrādāts ar mērķi apzināt gadījumus, kuros var piemērot piespiedu ietekmēšanas līdzekļus juridiskām personām Latvijas krimināltiesību regulējumā, apskatīt Kriminālprocesa likuma grozījumu nepieciešamību, pastiprinot atbildības tvērumu juridiskajām personām un izvērtēt, kā juridiskās personas kriminālatbildības neīstenotā iecere saskan ar mūsdienu regulējumu. Piespiedu ietekmēšanas līdzekļu piemērošanas process juridiskām personām Latvijas krimināltiesiskajā regulējumā pastāv jau kopš 2005.gada, tomēr praksē arvien rodas jaunas problēmsituācijas.  Autore darbā ir aplūkojusi piespiedu ietekmēšanas līdzekļu normatīvā regulējuma nepieciešamību, subjektu, kuram var piemērot piespiedu ietekmēšanas līdzekli un aktuālos problēmjautājumus, piemērojot piespiedu ietekmēšanas līdzekli juridiskām personām, it sevišķi, jurisdikcijas īpatnības gadījumos, kad notiek uzņēmumu reorganizācija apvienošanas, sadalīšanas vai pārveidošanas ceļā ar ārvalsts sabiedrību. Šajā pētījumā tika sniegts viedoklis par problemātiku praksē un piedāvāti risinājumi un uzlabojumi normatīvajam regulējumam.",0
167,Obligātuma princips Kriminālprocesā,"Bakalaura darba tēma ir “Obligātuma princips kriminālprocesā”. Obligātuma princips būtisks kriminālprocesa nozares pamatprincips, kas sadarbojoties ar citiem kriminālprocesa pamatprincipiem, palīdz nodrošināt Kriminālprocesa likumā izvirzīto mērķi. Darba uzdevumi ir apskatīt obligātuma principa jēgu un mērķi. Vērtēta obligātuma principa nodrošināšanu praksē, analizējot Kriminālprocesa likumā paredzētos principa ierobežojumus, un veikt obligātuma un liederīguma principu salīdzinājums, vērtējot to pozitīvos un negatīvos aspektus.",0
168,Tiesneši un sociālie mediji,"Bakalaura darba mērķis ir izpētīt tiesnešu darbību sociālajos medijos tās problemātiku, kā arī tās pozitīvos un negatīvos aspektus. Darbā ir izvirzīti uzdevumi noskaidrot tiesnešu darbības pamatprincipus, analizēt vai tiesnesim vajadzētu izmantot sociālos medijus, noskaidrot kādas problēmas rodas tiesnešiem izmantojot sociālos medijus, analizēt kā tiesnesim izmantot sociālajos medijos, lai tas nepārkāptu tiesnešu ētikas normas. Tiesai vienmēr ir jānodrošina taisnīgums. Tiesu spriež tiesneši. Lai panāktu taisnīgu rezultātu tiesnesim ir ne tikai jābūt neatkarīgam, objektīvam un godprātīgam iekšēji, bet arī jāliek sabiedrībai to redzēt. Tiesnesim jāievēro visas ētikas prasības arī ārpus darba, tātad arī lietojot sociālos medijus. Tiesnesis drīkst izmantot sociālos medijus, bet tam klāt nāk arī daudz risku. Tiesnesim ir jāgādā par to, lai viņa darbība sociālajos medijos neietekmētu viņa amata pienākumu pildīšanu. Darbā tiek pētīta sociālo mediju ietekme uz tiesneša amata pienākumu pildīšanu un tiesneša ētikas normu ievērošanu. Darbā tiek secināts, ka sociālo mediju lietošana tiesnešiem var radīt dažādu neviennozīmīgu situāciju rašanos un viņu objektivitātes un neatkarības apšaubīšanu, taču tiesnesim, kas ar pilnu nopietnību un cieņu pilda savus amata pienākumus sociālie mediji problēmas neradīs. Atslēgas vārdi: tiesnesis, tiesnešu darbības pamatprincipi, tiesnešu ētika, sociālie mediji, vārda brīvība, ex parte komunikācija, Latvijas tiesnešu ētikas kodekss, Tiesnešu uzvedības Bangaloras principi.",0
169,LESD 260.panta 3.punkta piemērošana Eiropas Komisijas un Eiropas Savienības Tiesas praksē,"Viena no Eiropas Komisijas funkcijām un pienākumiem ir sekot, lai Eiropas Savienības tiesību akti tiktu pareizi un laicīgi piemēroti (t.sk. arī transponēti). Gadījumā, ja kāda Eiropas Savienības dalībvalsts noteiktajā termiņā nav ieviesusi pareizi vai pilnībā kādu Eiropas Savienības tiesību aktu, tad Eiropas Komisija var uzsākt pārkāpuma procedūru pret attiecīgo dalībvalsti. Darba autors analizē tieši LESD 260.panta 3.punkta tvērumu. Tāpat darba autors apskata LESD 260.panta 3.punktā nostiprinātos sankciju mehānismus, lai noskaidrotu, kā tiek aprēķināta kavējuma nauda un sodanaudu. Izpētot šos aspektus, autors pievēršas Eiropas Komisijas un Eiropas Savienības Tiesas praksei, lai noskaidrotu, kur tieši Eiropas Komisijai ir dota rīcības brīvība un vai tā izmanto to godprātīgi un atbilstoši pašas noteiktajām vadlīnijām.",0
170,Noziedznieka personība mūsdienu apstākļos,"Bаkаlаurа dаrbā tiеk аplūkоts nоziеdzniеkа pеrsоnībаs jēdziеns, kа аrī viņа pеrsоnību vеidоjоšās tеоrijаs un tо būtībаs. Kа аrī tiеk pētīts mūsdiеnu nоziеdzniеkа rаksturоjums. Turklāt аrī tiеk nоskаidrоts sаbiеdrībаs viеdоklis un аttiеksmе pаr nоziеdzībām un pаr nоziеdzniеku pеrsоnību. Bаkаlаurа dаrbа mērķis ir nоskаidrоt nоziеdzniеkа pеrsоnībаs izpētеs nоzīmi kriminоlоģijā, kа аrī izpētīt mūsdiеnu nоziеdzniеkа pеrsоnībаs rаksturоjоšаs īpаšībаs. Kа аrī iеpаzītiеs аr nоziеdzniеkа pеrsоnībаs vеidоjоšаjām tеоrijām un tо būtībām, lаi izprаstu tеоrētiskus аspеktus. Аnаlizēt stаtistikаs dаtus pаr nоziеdzībām Lаtvijā, kа аrī pаr nоziеdzniеkiеm.  Nоziеdzniеkа pеrsоnībаs prоblēmа ir ļоti аktuālа un nоzīmīgа kriminоlоģijā, un tās izpētеi mūsdiеnās tiеk piеvērstа liеlа uzmаnībа. Tā ir nоzīmīgа, аnаlizējоt nоziеgumu kоpumā, un tās izpētеi ir nеpiеciеšаmībа visās zinātnēs, kаs ir sаistītаs аr nоziеdzībām. Dаrbа mērķа sаsniеgšаnаi, dаrbā tiеk izmаntоtās šādаs zinātniskās pētniеciskās mеtоdеs: vēsturiskā mеtоdе, аnаlītiskā mеtоdе, vispārtеоrētiskā pētīšаnаs mеtоdе, stаtistiskā mеtоdе, kа аrī еmpīriskā jеb dаtu vākšаnаs mеtоdе.",0
171,Privātā testamenta institūts un attīstības tendences.,"Bakalaura darba mērķis ir izpētīt privātā testamenta formu un analizēt privātā testamenta attīstības tendences. Tika analizētas vēsturiskās Latvijas Republikas Civillikuma redakcijas, kā arī spēkā esošā Latvijas Republikas Civillikuma redakcija. Autore izmantoja literatūru latviešu un angļu valodā, izpētija Latvijas tiesu praksi, nacionālo un ārvalstu literatūru, konsultējās ar zvērinātu notāri, lai pilnvērtīgi izpildītu darbā izvirzīto mērķi.Darba izstrādes laikā tika sniegti vērtējumi par testamenta attīstības tendencēm, tika konstatētas nepilnības, sniegti ieteikumi un piedāvāti risinājumi konstatētajām nepilnībām, ar kuru palīdzību būtu iespējams panākt uzlabojumus.",0
172,Globālā vides pakta 1.panta - tiesības uz tīru vidi kā starptautiska cilvēktiesību norma,"Pēdējo gadu laikā cilvēku uzmanība tiek vērsta uz vides degradāciju un tās ietekmi uz cilvēku. Tādējādi tiek aktualizēts jautājums par pasākumu veikšanu, kas ne tikai nodrošinātu vidi, kas atbilst minimālajiem cilvēka cieņas apstākļiem, bet arī veicinātu tās aizsardzību. Bakalaura darbā tiek vērtēts 2017.gadā izstrādātā Globālā vides pakta projekta 1.pants, kura ietvaros indivīdiem tiek paredzētas tiesības uz tīru vidi. Tiek analizēts tiesību uz tīru vidi saturs un pašreizējais statuss starptautiskā līmenī, kas tiek veikts ar mērķi konstatēt šo tiesību iespējamo saikni ar citām cilvēktiesībām, tādējādi pētot, vai šīs tiesības var kļūt par starptautisku cilvēktiesību normu.",0
173,Kriminālprocesā neiesaistītas personas tiesības iepazīties ar lietas materiāliem,"Bakalaura darbā tiek pētītas ar kriminālprocesu nesaistītu personu tiesības iepazīties ar krimināllietas materiāliem, šo tiesību attīstība Latvijā, to efektivitātīte, piemērošana un problemātika. Darba mērķis ir noskaidrot personu loku, kuriem šādas tiesības piemīt, šo tiesību izmantošanas efektivitāti, kā arī iespēju robežās sniegt dažāda veida iespējamos risinājumus šobrīd spēkā esošā regulējuma uzlabošanai. Autore bakalaura darba ietvaros, izpētot pieejamo informāciju, piedāvā vairākus kriminālprocesa likuma grozījumus. Pirmkārt,  no KPL 357. panta otrās daļas izslēgt personas, kuras veic zinātnisku darbību un veidot atsevišķu pantu, kurš paredzētu kārtību kādā personas, kuras veic zinātnisko darbību, varētu iepazīties ar krimināllietas materiāliem. Otrkārt, KPL 357.1 panta otrajā daļā mīkstināt kategorisko aizliegumu, tādejādi radot iespēju vērtēt piekļuvi krimināllietas materiālus attiecibā uz katru situāciju. Treškārt, skaidrot iespējamo pārsūdzības kārtību, iepazīstoties ar krimināllietas materiāliem.",0
174,Galveno interešu centra noteikšana fizisko personu pārrobržu maksātnespējas procedūrās.,"Darba būtība ir par galveno interešu centra noteikšanu fiziskajām personām maksātnespējas procesos ar pārrobežu elementiem. Darba mērķis ir pētīt un analizēt tiesu piekritības noteikšanu praksē, radot ieteikumus tās uzlabošanai Latvijas Republikas normatīvajā regulējumā un tiesu praksē, lai novērstu maksātnespējas tūrismu. Mērķa sasniegšanai aplūkots Eiropas Savienības un tās dalībvalstu normatīvais regulējums par maksātnespējas procedūrām un analizēta dalībvalstu tiesu prakse šā regulējuma piemērošanā. Pētīta juridiskā literatūra par galveno interešu centru, tā noteikšanas problemātiku. Salīdzināta prakse un regulējums starp maksātnespējas regulām Nr.1346/2000  un Nr.2015/848. Izvirzīti autores priekšlikumi uzlabojumiem Latvijas Republikas normatīvajā regulējumā un praksē attiecībā uz pārrobežu maksātnespējas procesu pieteikumu izskatīšanu.",0
175,Vispārējās vienošanās par tarifiem un tirdzniecību 21. panta piemērošanas problemātika Pasaules tirdzniecības organizācijas sistēmā.,"Bakalaura darbā ietverta informācija par Vispārējās vienošanās par tarifiem un tirdzniecību 21. panta piemērošanas un interpretācijas robežām Pasaules tirdzniecības organizācijas sistēmā. Vienlaikus īpaša uzmanība piešķirta Pasaules tirdzniecības organizācijas Strīdu noregulēšanas institūcijas veidotai praksei dalībvalstu strīdos, saistībā ar drošības izņēmumu piemērošanu. Teorētiskajā daļā ietverts izvērsts Pasaules tirdzniecības organizācijas un Vispārējās vienošanās par tarifiem un tirdzniecību dibināšanas un attīstības apraksts, ko nepieciešams nodalīt, vērtējot starptautiskās tirdzniecības jomas attīstību. Praktiskajā daļā apskatīti gan Vispārējās vienošanās par tarifiem un tirdzniecību, gan Pasaules tirdzniecības organizācijas dalībvalstu savstarpēji veiktie pasākumi, lai aizsargātu savas būtiskās drošības intereses, pamatojoties uz Vispārējās vienošanās par tarifiem un tirdzniecību 21.pantu. Papildus praktiskajā daļā tiek apskatīti un analizēti Pasaules tirdzniecības organizācijas Strīdu noregulēšanas institūcijas apstiprinātie ziņojumi, tajos ietvertie piemērošanas priekšnoteikumi un kritēriji, kā arī problēmjautājumi ar kuriem tā saskarusies risinot strīdus, kas saistīti ar drošības izņēmumiem. Autoresprāt, Pasaules tirdzniecības organizācijā pastāv Vispārējās vienošanās par tarifiem un tirdzniecību 21.panta piemērošanas problemātika, liedzot izveidoties stabilai panta piemērošanas un interpretācijas robežām.",0
176,Tiesnešu disciplinārās atbildības regulējuma nepilnības. Iespējamā regulējuma attīstība,"Bakalaura darba temats ir “Tiesnešu disciplinārās atbildības nepilnības. Iespējamā regulējuma attīstība”.  Tiesnešu disciplinārās atbildības sistēmas mērķis plašākā nozīmē esot aizstāvēt sabiedrības intereses, nodrošināt tiesas procesu integritāti, uzturēt sabiedrības uzticēšanos tiesnešiem un tiesnešu vidū radīt labāku izpratni par tiesnesim piedienīgu uzvedību. Latvijas tiesību zinātnē nebija veikts plašs pētījums tieši par tiesnešu disciplināro atbildību, tā problemātiku gan teorijā, gan praksē. Latvijas tiesnešu disciplinārās atbildības sistēma kopumā darbojas labi. Par to liecina samērā neliels Tiesnešu disciplinārkolēģijas un Disciplinārtiesas lēmumu skaits, kā arī Latvijas disciplināro institūciju kvalitatīva izmeklēšana tiesnešu disciplinārlietās. Sistēmā ir nepilnības, kuras var  ietemkēt tiesnešu tiesību aizsardzību lietas izskatīšanā, tomēr tās nevar uzskatīt par būtiskām. Šī darba mērķis ir izanalizēt tiesnešu disciplinārās atbildības esošās problēmas gan regulējumā, gan praksē, atrast šo problēmu cēloni un piedāvāt risinājumu, kā arī salīdzināt Latvijas tiesisko bāzi ar ārvalstu regulējumu, lai objektīvāk meklēt nepilnības.",0
177,"Valstu, kas nav atzīstamas par cietušām, tiesības īstenot pretpasākumus būtisku vides pārkāpumu rezultātā","Tradicionālā izpratnē pretpasākumi tiek uzskatīti par cietušās valsts tiesībām. Starptautisko tiesību komisijas 2001. gadā sastādītajos Pantos par valsts atbildību par starptautiski prettiesisku rīcību 54. pants tieši nenosaka vai valstīm ir tiesības uz kolektīviem pretpasākumiem, tomēr arī neizslēdz šādu iespējamību gadījumos, kad ir notikusi starptautiski prettiesiska rīcība un ir pārkāptas saistības pret starptautisko sabiedrību kopumā.  Darba mērķis ir noskaidrot vai valstīm, kuras nav atzīstamas par cietušām ir tiesības veikt pretpasākumus, turklāt vai šādas tiesības piemīt arī gadījumos, kad ir nodarīts būtisks vides kaitējums un pārkāpts pienākums nenodarīt būtisku kaitējumu videi citās valstīs un ārpus jebkuras valsts jurisdikcijas.",0
178,Informācijas sabiedrības pakalpojuma jēdziens Eiropas Savienības Tiesas praksē - Uber un Airbnb spriedumu salīdzinājums,"Bakalaura darbā tiek apskatīti Eiropas Savienības Tiesas spriedumā Asociación Profesional Elite Taxi pret Uber Systems Spain ieviestie un spriedumā Uber France apstiprinātie kritēriji, kas ļauj noteikt, vai tiešsaistes starpniecības pakalpojums ir informācijas sabiedrības pakalpojums. Darba mērķis ir izvērtēt, vai Eiropas Savienības Tiesa šos kritērijus konsekventi piemēro arī spriedumā Airbnb Ireland, nosakot, vai Airbnb sniegtais starpniecības pakalpojums ir informācijas sabiedrības pakalpojums. Bakalaura darbā galvenokārt salīdzināti trīs Eiropas Savienības Tiesas spriedumi un tajos paustās atziņas kopsakarā ar tiesību doktrīnā paustajām atziņām. Bakalaura darba noslēgumā tiek izvirzīti vairāki secinājumi saistībā ar minēto spriedumu problemātiku un nepilnībām.",0
179,Vēlētāju likumdošanas iniciatīvas tiesību īstenošanas problemātika Latvijas Republikā,"Vēlētāju likumdošanas iniciatīvas tiesības ir būtisks tiešās demokrātijas realizācijas instruments, ar kura starpniecību tautai kā suverēnam ir iespēja likumdošanas procesa ceļā tieši iesaistīties valstiski svarīgu lēmumu pieņemšanā. Latvija ir viena no valstīm, kuras konstitūcijā ir paredzētas vēlētāju likumdošanas iniciatīvas tiesības. Tomēr prakse rāda, ka pašreizējā parlamentārā likumdevēja noteiktā kārtība šo tiesību realizācijai ir uzskatāma par neefektīvu. Bakalaura darba  mērķis ir izpētīt ar vēlētāju likumdošanas iniciatīvas tiesību realizāciju saistīto problemātiku, kā arī piedāvāt priekšlikumu šī tiesību institūta efektivitātes uzlabošanai. Lai sasniegtu izvirzīto mērķi, darba autore veica vēlētāju likumdošanas iniciatīvas tiesību normatīvā regulējuma, kā arī praksē realizēto vēlētāju likumdošanas iniciatīvu izpēti.  Atslēgvārdi: Satversme, tiešā demokrātija, likumdošana, vēlētāju likumdošanas iniciatīva, Satversmes grozījumu projekts, likumprojekts, parakstu vākšana.",0
180,Darījumdarbības brīvība kā pamattiesība un tās aizsardzība Latvijā,"Mūsdienās uzņēmējdarbības veikšana ir kļuvusi par pašsaprotamu darbību, taču vēl aizvien nav vienotas izpratnes, ko ietver darījumdarbības brīvība un kā to aizsargā Latvijas Republikā. Darbā analizē Eiropas Savienības Pamattiesību hartas 16.panta tvērumu, Līguma par Eiropas Savienības darbību 49.panta saturu, to piemērošanas robežas un Eiropas Savienības tiesas paustās atziņas, kā arī Eiropas Cilvēktiesību tiesas praksi, tāpat vēršot uzmanību uz to, vai darījumdarbības brīvība tiek pietiekami aizsagāta ar Satversmes 105.pantu.",0
181,"Pārrobežu mantojuma lietu vešana pie Latvijas notāra: teorija, prakse, problēmjautājumi.","Bakalaura darbs “Pārrobežu mantojuma lietu vešana pie Latvijas notāra: teorija, prakse, problēmjautājumi” sniedz plašu ieskatu par pārrobežu mantojuma lietu vešanu tiesisko regulēju Eiropas Savienībā un tā piemērošanu Latvijā, vedot mantojuma lietas. Galvenais darba mērķis ir izpētīt notāra funkcijas un lomu pārrobežu mantojuma lietās, kā arī apskatīt problēmjautājumus, ar kuriem notāriem nākas saskarties, piemērojot gan Eiropas Savienības, gan nacionālos tiesību aktus. Plašais Eiropas Savienības regulējums par mantojuma pārrobežu lietām tiek salīdzināts ar nacionālo tiesisko regulējumu, tādējādi izvērtējot, vai pastāv trūkumi vai neatbilstība starp šiem tiesiskajiem regulējumiem. Darbā plaši tiek pētīts jēdziena “tiesa” tvērums, lai noskaidrotu, vai Latvijas notārs ir uzskatāms par tiesu Mantošanas regulas izpratnē. Pētījuma rezultātā autore secina, ka Latvijas notārs nav uzskatāms par “tiesu” Mantošanas regulas izpratnē, līdz ar to notāram pārrobežu mantojuma lietā jurisdikcija ir jānosaka atbilstoši Notariāta likuma 324.2 pantam.  Atslēgvārdi: pārrobežu mantošana, Mantošanas regula, notāri, jurisdikcija, jēdziens “tiesa”.",0
182,"Vienotās E-lietas sistēmas realizēšana un ieviešana Latvijā""","Bakalaura darbs “Vienotās e-lietas sistēmas realizēšana un ieviešana Latvijā” sniedz ieskatu gaidāmajās pārmaiņās, kas skars ne tikai kriminālprocesā iesaistītos lietas dalībniekus, bet arī visu Latvijas tiesu sistēmu kopumā. E-lietas jeb vienotās informatīvās sistēmas izstrādes projekta būtība ir attīstīt Tieslietu sistēmu mūsdienu digitālajā laikmetā. Tāpēc kā risinājums ir šīs E-lietas projekta realizēšana, kuras mērķis ir pilnībā pāriet no papīra formāta lietām uz elektroniskajām lietām. Pētnieciskais darbs tiek strukturēts trijās daļās. Pirmajā daļā tiek sniegts ieskats par esošo kriminālprocesa lietvedību un kādi resursi mazāk tiks patērēti pēc pāriešanas uz elektroniskām lietām. Otrajā daļā tiek analizēts, kādi grozījumi būs jāveic kriminālprocesā, lai projekts varētu pilnībā darboties un izvērtēti problēmjautājumi ar kuriem, visticamāk, nāksies saskarties pēc projekta ieviešanas. Visbeidzot trešajā daļā tiek analizēts, kurās Eiropas valstīts ir veiksmīgāks krimināllietas elektronizēšanas process. Bakalaura darba ietvaros tiek  pētīts Tieslietu ministrijas projekts, kura mērķis ir panākt vienotu un efektīvāku tiesvedības elektronisku procesu, paātrināt lietu izskatīšanu, samazināt tiesvedības termiņus un nodrošināt informācijas pieejamību un atklātumu.",0
183,Privātautonomijas konstitucionālā nozīme,"Vai valsts vienmēr zina labāk, kas cilvēkam ir vai nav jādara? Autors uzskata, ka atbilde uz šo jautājumu ir noliedzoša. Bakalaura darbā ir pētīts, kā šāds uzskats ietekmē cilvēka un sabiedrības tiesisko attiecību raksturu. Darbā tiek apstrīdēts iesakņojušais uzskats, ka privāttiesības ir municipālo (nacionālo) tiesību regulējuma priekšmets. Darba ievaddaļā autors sniedz ieskatu tiesību kā uztveres priekšmeta būtībā, savukārt nākamajās divās analizē privāttiesību avotu un privātautonmijas konstitucionālo dabu. Darba pēdējā nodaļā autors piedāvā iespējamu efektīvu privātautonomijas aizsardzības mehānismu.",0
184,"Mantiskā ieguldījuma pamatkapitālā novērtējuma un vērtētāja sniegtā atzinuma tiesiskā daba, un vērtētāja atbildība.","Mantiskais ieguldījums ir viens no kapitālsabiedrības pamatkapitāla apmaksas veidiem. Kapitālsabiedrības pamatkapitāla apmērs vienmēr ir izteikts naudā, taču apmaksa naudā ir tikai viens no pamatkapitāla apmaksas veidiem. Mantiskais ieguldījums pats par sevi nav nauda, līdz ar to tā ieguldīšanai pamatkapitālā nepieciešams noteikt mantiskā ieguldījuma vērtību, saskaņā ar Komerclikuma 151. un 153.pantu. Vērtības noteikšanai nepieciešams vērtēšanas profesionālis- sertificēts vērtētājs. Pastāv arī izņēmumi, kad mantiskā ieguldījuma novērtējuma atzinumu var sniegt arī kapitālsabiedrības dibinātāji. Mantiskā ieguldījuma vērtēšanai ir noteikti standarti, kas nosaka kritērijus un kārtību vērtējuma noteikšanai. Tāpat uz sertificēto vērtētāju ir attiecināmi konkrēti kritēriji, kā sertifikāta iegūšanai, tā mantiskā ieguldījuma vērtējuma atzinuma izstrādei. Mantiskā ieguldījuma vērtēšana ir pakļauta vairāku normatīvo aktu un standartu prasībām, ja šie normatīvie akti ir pārkāpti, personas, kas veikušas mantiskā ieguldījuma novērtēšanu,  atbild par zaudējumiem, kas radušies saistībā ar nepareizi vai nepamatoti sniegto atzinumu. Taču praktiski mantiskā ieguldījuma priekšmeta vērtība var mainīties, līdz ar to neviennozīmīgi var konstatēt vērtējuma nepareizību. Mantiskā ieguldījuma vērtējuma atzinums ir spēkā sešu mēnešus no tā sastādīšanas dienas. Praksē novēroti gadījumi, kur par vienu un to pašu lietu, dažādu vērtētāju izpildījumā, sniegti atšķirīgi vērtējumi. Bakalaura darba uzdevums ir apskatīt mantiskā ieguldījuma izdarīšanas un vērtēšanas tiesisko regulējumu, darbības regulējošos iekšējos normatīvos aktus un citus resursus, un aplūkot aktīvu vērtības izmaiņu cēloņus un ar tiem radīto apdraudējumu kreditoru interesēm.",0
185,Soda noteikšanas teorētiskie un praktiskie aspekti,"Vienlaikus ar humānisma ideju un cilvēktiesību principu ieviešanu sodu noteikšanā arvien lielāku nozīmi iegūst arī nepieciešamība nodrošināt efektīvu noziedzīgu nodarījumu novēršanu. Bakalaura darba mērķis ir apzināt soda noteikšanas vispārīgo principu un noteikumu, kas attiecas uz soda noteikšanu par vairākiem noziedzīgiem nodarījumiem, regulējuma un prakses problēmjautājumus. Darba uzdevumi ir izpētīt soda un ar to saistītā taisnīguma izpratnes vēsturisko attīstību, soda būtību un mērķi, soda noteikšanas vispārīgo principu un to ietekmējošo apstākļu regulējumu un piemērošanas praksi, soda noteikšanas par vairākiem noziedzīgiem nodarījumiem regulējumu un piemērošanas praksi. Darba rezultātā secināts, ka pašreizējā sodu sistēma nonāk pretrunā vispārējai taisnīguma izpratnei, turklāt sodu noteikšanā saskatāma formāla reakcija uz noziedzīgo nodarījumu.",0
186,Krievijas kriminālprocesa ģenēze no pirmā valsts veidojuma rašanās 9. gadsimtā līdz būtiskākajai jaunlaiku reformai,Bakalaura darbs ir veltīts kriminālprocesuālās sistēmas ģenēzei Krievijas teritorijā no pirmā valsts veidojuma rašanās 9. gadsimtā līdz 1864. gada tiesu reformai. Bakalaura darba uzdevums ir sniegt priekšstatu par Krievijas kriminālprocesa attīstību.,0
187,Bērnu vēlēšanu tiesību ierobežojums vecuma cenza ietvaros,"Bakalaura darba mērķis ir izpētīt bērnu vēlēšanu tiesības, kuru realizācija vecuma cenza ietvaros ir liegta bērniem. Darbā apskatīts vēlēšanu tiesību ierobežojums bērniem vecuma cenza ietvaros un nepieciešamība pēc tā izmaiņām. Lai labāk izprastu šī ierobežojuma pamatotību, nepieciešamību pēc tā izmaiņām, pretargumentus tā pamatotībai, pētīta dažādu tiesu prakse, juridiskās prakses materiāli, dažādu valstu vēlēšanu tiesību sistēmas, politologu un juristu veiktie pētījumi, darba autora izveidotā aptauja. Rezultāti liecina, ka vēlēšanu tiesību ierobežojums bērniem tādā veidā, kādā tas ir uz darba uzrakstīšanas brīdi, mūsdienās ir novecojis, nav pamatots un neatbilst faktiskai situācijai un uzskatiem sabiedrībā. Atslēgas vārdi: vēlēšanās, vēlēšanu tiesību vecuma cenzs, bērnu vēlēšanu tiesības, bērnu vēlēšanu tiesību ierobežojums mūsdienās.",0
188,Mantojuma masas reālā sadalīšana,"Temats “Mantojuma masas reālā sadale” ir aktuāls šodien un būs aktuāls vienmēr. Svarīgs aspekts ir tas, ka ar mantojuma masas dalīšanu visbiežāk saskaras nevis viena persona, bet vairākas personas. Tas nozīmē, ka process tiks atrisināts vai nu labprātīgi, vai tiesas ceļā.  Darba mērķis ir izpētīt, kā mantojuma masas reālā sadale notiek likumā noteiktajā kārtībā, kad un kuri līdzmantinieki ir tiesīgi prasīt mantojuma sadali un to savstarpējās attiecības, kā arī dalāmas mantas noteikšanu. Lai radītu uzskatāmāku priekšstatu par mantojuma masas reālo sadali, autore apskatīs arī atsevišķu jautājumu regulējumu ārvalstīs. Mērķi tiks sasniegti, apskatot un analizējot citu valstu regulējumus, tiesu praksi, normatīvos aktus un tiesību avotus, juridiskajā literatūrā paustās atziņas, kā arī apskatot līdzmantinieku savstarpējās attiecības, no kurām arī izriet visi problēmjautājumi.",0
189,Tiesības uz kriminālprocesa pabeigšanu saprātīgā termiņā,"Bakalaura darba temats ir “Tiesības uz kriminālprocesa pabeigšanu saprātīgā termiņā”.  Darba mērķis ir izpētīt saprātīga termiņa vēsturisko izcelšanos, nozīmi, saturu, arī tos kritērijus, kas ietekmē kriminālprocesa pabeigšanu saprātīgā termiņā, kā arī kādas ir galvenās problēmas, kāpēc personas tiesības uz kriminālprocesa pabeigšanu saprātīgā termiņā tiek pārkāptas. Darbā ir analizēta saprātīga termiņa principa rašanās un saturs, kriminālprocesa pabeigšanas saprātīgā termiņā īstenošana un kriminālprocesa izbeigšana un soda mīkstināšana, kas ir saprātīga termiņa neievērošanas sekas.    Pētījuma rezultātā, veicot teorijas, normatīvo aktu un tiesu prakses izpēti, darba autore secina, ka kriminālprocesa termiņa “saprātīgums” ir vērtējams katras lietas individuālo apstākļu gaismā, tie ir: lietas sarežģītība, paša indivīda un atbildīgo iestāžu un amatpersonu rīcība, kā arī personas interešu aizskāruma intensitāte.",0
190,"Slepkavības norobežošana no tīšiem smagiem miesas bojājumiem, kuru rezultātā aiz neuzmanības iestājas cietušā nāve","Slepkavība un smagi miesas bojājumi, kas vainīgā neuzmanības dēļ bijuši par iemeslu cietuša nāvei – ļoti līdzīgas kvalifikācijas, būtībā, pat identiskas, tomēr ar nelielu atšķirību, kas mūsdienās joprojām tiek piemirsta. Darbā tiek noskaidrots, ka joprojām tiesas pilnvērtīgi neanalizē noziedzīgā nodarījuma subjektīvo pusi un neņem vērā Augstākās tiesas sniegtās abu kvalifikāciju nošķiršanas vadlīnijas.  Bakalaura darba mērķis ir noskaidrot, kā atšķiras slepkavības un smagu miesas bojājumu, kas vainīgā neuzmanības dēļ bijuši par iemeslu cietušā nāvei noziedzīgā nodarījuma sastāvs, kā nošķiršana izpaudās Latvijas vēsturē un kā dažādās ārvalstīs.  Darba uzdevums ir analizēt dažādus avotus, it īpaši, tiesu nolēmumus. Salīdzināt kā tiesību aktos noteiktais izpaužas tiesu praksē, aplūkot nošķiršanas problēmjautājumus.",0
191,Izmeklēšanas tiesnesis kriminālprocesā,"Darba galvenā aktualitāte ir cilvēktiesību ievērošanas kriminālprocesā samērīguma konstatēšana kontekstā ar Kriminālprocesa likumā definēto mērķu sasniegšanu.  Bakalaura darba mērķis ir izpētīt izmeklēšanas tiesneša institūta nozīmi kriminālprocesā un konstatēt galvenās problēmas izmeklēšanas tiesneša institūta darbībā.  Svarīgākie pētījuma rezultāti: izmeklēšanas tiesneša institūta darbība nodrošina cilvēktiesību ievērošanu un aizsardzību kriminālprocesa ietvaros, izmeklēšanas tiesneša institūtam ir būtiska nozīme taisnīga krimināltiesisko attiecību noregulējuma panākšanā.  Atslēgas vārdi: kriminālprocess, izmeklēšanas tiesnesis, cilvēktiesības, samērīgums.  Darba struktūra: anotācija latviešu un angļu valodā, ievads, 4.nodaļas, 5.apakšnodaļas, kopsavilkums, izmantotās literatūras un avotu saraksts, pielikums, dokumentārā lapa.",0
192,Apvienotās Karalistes izstāšanās no Eiropas Savienības ietekme uz brīvas preču aprites regulējumu,"Apvienotā Karaliste ir pirmā valsts, kas saskaņā ar Līgumu par Eiropas Savienību (turpmāk - LES) 50. pantu izstājusies no Eiropas Savienības. Pētījuma veikšanas brīdī Apvienotā Karaliste ir pārejas periodā un tiek veiktas sarunas par nākotnes tirdzniecības attiecību satvaru. Darba ietvaros veikts pētījums par dažādu tirdzniecības attiecību modeļu ietekmi uz Eiropas Savienības un Apvienotās Karalistes nākotnes tirdzniecības attiecībām, padziļināti pētot brīvās tirdzniecības līguma regulējumu un piemērošanas aspektus. Mērķis ir izpētīt iespējamos tirdzniecības attiecību regulējumu modeļus pēc Apvienotās Karalistes izstāšanās, lai analizētu tirdzniecības attiecību attīstību un tiesisko regulējumu. Uzdevums ir pētīt iespējamos preču aprites regulējuma modeļus starp Eiropas Savienību un Apvienoto Karalisti un Ziemeļīrijas / Īrijas, kā Eiropas Savienības ārējās robežas, turpmākās savstarpējās tirdzniecības tiesiskās attiecības. Darba rezultātā sniegta iespējamo tirdzniecības attiecību modeļu analīze. Kā arī tiek piedāvāti grozījumi LES 50. pantā un izvirzīts piemērotākais tirdzniecības attiecību regulējums.",0
193,Kriminālsods - probācijas uzraudzība,"Bakalaura darba “Kriminālsods–probācijas uzraudzība” mērķis - izpētīt un noskaidrot probācijas uzraudzības attīstību pētot normatīvos aktus, tiesu praksi, un salīdzināt iegūtos rezultātus ar ārvalstīm. Probācijas uzraudzība Krimināllikumā tika ietverta 2011.gada 1.oktobrī par noziedzīgiem nodarījumiem pret tikumību un dzimumneaizskaramību, sakot no 2015.gada 1.janvāra par citiem Krimināllikuma Sevišķajā daļā paredzētajiem noziedzīgiem nodarījumiem. Bakalaura darbā ir norādīti vairāki problēmjautājumi un ietverti to iespējamie risinājumi, piemēram, Latvijas Sodu izpildes kodeksa divdesmit ceturtās “A” nodaļas papildināšana ar regulējumu, kas paredz pienākumu ārstēties no atkarībām probācijas uzraudzības laikā. Darbā autore izvirzīja šādus uzdevumus: Pētīt probācijas uzraudzības attīstību no spēkā stāšanās līdz gaidāmajiem grozījumiem; Salīdzināt papildsoda probācijas uzraudzības regulējumu Latvijā un ārvalstīs.",0
194,Valsts atbildība par nevalstisku bruņotu grupējumu rīcību,"Valstis atbalsta nevalstiskus bruņotus grupējumus, sniedzot apmācības, finansējumu un loģistikas infrastruktūru. Šādā veidā valstis ar starpnieku palīdzību nodrošina bruņota spēka pielietošanu, kā rezultātā tiek sasniegts tām vēlamais rezultāts. Darbā pētītas tieši Irānas un ASV politiskās un juridiskās attiecības, īpaši skatot Irānas atbalstītos bruņotos grupējumus, nonāvētā Irānas ģenerālmajora Kāsema Soleimānī lomu un viņa nāves radītās sekas reģionā, kā arī Irānas kontroli pār tās atbalstītajiem nevalstiskajiem bruņotajiem grupējumiem un to rīcības attiecināmību uz Irānu.",0
195,"Patenta pieteikuma izvērtēsana atbilstoši Latvijas, Lietuvas un Igaunijas likumiem.","Pētījumā “Patenta pieteikuma izvērtēšana atbilstoši Latvijas, Lietuvas un Igaunijas likumiem” autore analizē un salīdzina patenta pieteikuma izvērtēšanas regulējumus Baltijas valstīs. Autore konstatē būtisku problēmu t.i. Latvijas Republikas Patentu likums nosaka, ka veicot patenta pieteikuma izvērtēšanu netiek veikta izgudrojuma pilnīga patenspējas ekspertīze, proti, netiek vērtēts vai izgudrojumam piemīt novitāte un izgudrojuma līmenis, kā arī nav paredzēta obligāta patentmeklējuma veikšana, tas savukārt rada virkni nelabvēlīgu seku un palielina patentu pārkāpumu iespējamību. Autore secina, ka nepieciešams veikt salīdzinājumu starp Baltijas valstīm un pilnveidot esošo tiesību normas noregulējumu jautājumā par patenta pietikuma izvērtēšanu. Darba ietvaros autore sniedz konkrētus Latvija Republikas Patenta likuma satura ierosinājumus. Pētījums sadalīts piecās nodaļās, kuru ietvaros veikta spēkā esošo normu analīze un salīdzināšana.",0
196,Maksātnespējas procesa administratora rīcības rezultātā radīto zaudējumu atlīdzināšanas pienākums.,"Lai kreditoriem radītais zaudējumu apmērs juridiskas vai fiziskas personas maksātnespējas pasludināšanas brīdī neturpinātu palielināties arī pēc maksātnespējas pasludināšanas, par parādnieka pārstāvēttiesīgo personu tiek iecelts maksātnespējas procesa administrators. Lai gan maksātnespējas procesa administrators ir juridiskās nozares profesionālis, praksē rodas situācijas, kad maksātnespējas procesa administratora rīcības rezultātā tiek nodarīts kaitējums kreditoriem vai trešajām personām. Tomēr tiesību aktos nav expresis verbis noteikts, ka maksātnespējas procesa administratora civiltiesiskā atbildība būtu pielīdzināma komercsabiedrības valdes locekļa civiltiesiskai atbildībai. Autore darbā analizē minēto lēmējinstitūtu atbildības apmēru un secina, ka praksē komercsabiedrības valdes loceklim tiek noteikts augstāks atbildības standarts.",0
197,"Nepilngadīgu noziedznieku personības kriminoloģisks raksturojums, tā prakstiskā nozīme noziegumu atklāšanā un profilaksē","Bakalaura darba mērķis ir izpētīt un noskaidrot nepilngadīgu noziedznieku personības kriminoloģiskas īpašības, aktuālās noziedzības tendences nepilngadīgo vidū, konstatēt iemeslus un to novēršanas iespējas, kādus preventīvus pasākumus ir iespējams veikt nepilngadīgo likumpārkāpumu novēršanai, balstoties uz normatīvo materiālu, īpašās juridiskās literatūras, statistiskās informācijas un krimināllietu visaptverošu analīzi. Pētījuma objekts ir sabiedrisko attiecību komplekss, kas saistīts ar kriminālām un kriminogēnām situācijām, to iezīmēm, kas raksturo nepilngadīgo noziedzību, un sabiedriskajām attiecībām, kas saistītas ar nepilngadīgo noziedzības faktoriem, kā arī šo negatīvo parādību novēršanai. Nepilngadīgo noziedzības detalizētas izpratnes teorētisko un praktisko aspektu nepieciešamība ir viens no mūsdienu kriminoloģijas galvenajiem uzdevumiem, jo nepilngadīgo likumpārkāpumi ir potenciālie pieaugušo likumpārkāpumi tuvākajā nākotnē. Pētījuma metodes: zinātniskās un periodiskās literatūras par šo jautājumu izpēte un analīze, salīdzinošā juridiskā metode, vēsturiskā, loģiskā, statisiskā.",0
198,Aizturēšana kā procesuāls piespiedu līdzeklis,"Aizturēšana ir piespiedu līdzeklis, kas ierobežo personas tiesības uz brīvību un kam nav nepieciešams speciāls lēmums. Lai izvairītos no nepamatotas brīvības atņemšanas vai netaisnām darbībām, kas skar aizturēto, ir svarīgi pilnībā izprast aizturēšanas pamatu, nosacījumus un pareizu izpildi. Pētījuma mērķis ir padziļināta izpēte par aizturēšanas institūtu, tā trūkumiem normatīvajā regulējumā un praksē. Pētījuma uzdevumi ir veikt aizturēšanas tiesiskā regulējuma un tā grozījumu analīzi, izpētīt aizturēšanas nosacījumus, kārtību un izpildi, kā arī iegūt un analizēt statistikas datus par aizturēšanu Valsts policijas Talsu iecirknī. Autore darba izstrādes rezultātā ir nonākusi pie vairākiem secinājumiem un priekšlikumiem, lai aizturēšanas rezultātā netiktu prettiesiski aizskartas personas tiesības uz brīvību.",0
199,Valsts padomes institūta izveidošana Latvijā,"Bakalaura darba mērķis ir izvērtēt Valsts padomes izveides nepieciešamību un iespēju Latvijā. Lai sasniegtu bakalaura darba mērķi, ir veikta padziļināta izpēte par tām Eiropas valstīm, kurās šāds institūts jau ir izveidots, ietverot juridiskās literatūras, kā ārvalstu tā Latvijas normatīvā regulējuma un tiesas prakses izpēti. Darbā ir izpētīti deviņu Eiropas valstu padomju institūti, analizēta Latvijā esošā situācija likumdošanas jomā un esošie atbalsta mehānismi likumdevējam, lai varētu pamatot Valsts padomes institūta izveides nepieciešamību un modelēt tās iespējamo tiesisko statusu, funkcijas, lēmumu tiesisko spēku, organizāciju un sastāvu. Darba ietvaros ir secināts, ka Valsts padomes izveide Latvijā ir nepieciešama un spētu uzlabot likumdošanas kvalitāti Latvijā, agrīni novērst kļūdainu lēmumu pieņemšanu, kā arī sekmēt sabiedrības uzticēšanos likumdevējam. Atslēgas vārdi: Valsts padome Eiropas valstīs, padomdevēja institūcija likumdevējam, likumdošanas kvalitāte, Valsts padome Latvijā",0
200,Brīvības atņemšana,"Lai nodrošinātu ikviena sabiedrības locekļa tiesību ievērošanu, ir jāpiemēro samērīgs sods. Viens no bargākajiem soda veidiem ir brīvības atņemšana.  Darba mērķis ir izprast brīvības atņemšanas kā soda veida jēdzienu, veidus, mērķi, vietu un nozīmi pašlaik spēkā esošajā regulējumā. Darbā sniegts ieskats par brīvības atņemšanas kā soda piemērošanu vēsturisko attīstību Latvijā, tā piemērošanas būtiskākajiem apsvērumiem un noteikumiem, apzināts tā jēdziens un veidi. Apkopota ārvalstu pieredze un to nacionālie normatīvie akti brīvības atņemšanas soda noteikšanā.  Brīvības atņemšana ir vienīgais līdzeklis kā kvalitatīvi norobežot personas, kas izdarījušas noziedzīgu nodarījumu no sabiedrības. Taču tas ir sociāli degradējošs un valstij finansiāli dārgs sods. Turklāt, dažreiz tas tiek piemērots kļūdaini, nepamatoti, nesamērīgi.",0
201,Suverenitātes iegūšana pār salām veidošanās procesā,"Salas veidošanās procesā ir unikāls fenomens starptautiskajās teritoriālajās tiesībās, jo uz tām tiešā veidā nav iespējams attiecināt tradicionālos teritoriālās suverenitātes iegūšanas veidus un principus. Ņemot vērā jaunu salu iespējamo stratēģisko nozīmību valstu tiesību apmēra un ietekmes paplašināšanā, nepastāvot regulējumam teritoriālo strīdu pār jaunām salām risināšanai, pastāv ievērojams starpvalstu konfliktu izcelšanās risks. Autores ieskatā, pielāgojot pastāvošos teritoriālās suverenitātes iegūšanas veidus un principus salu kā teritoriālo tiesību objekta īpatnībām, tostarp, ņemot piemēru no arhipelāgu regulējuma starptautiskajās jūras tiesībās un vadošajām teorijām par valstu tiesībām uz teritoriju, iespējams atrisināt nepilnības pastāvošajā regulējumā.",0
202,Nevainīguma prezumpcijas ievērošana pirmstiesas procesā,"Bakalaura darba “Nevainīguma prezumpcijas ievērošana pirmstiesas procesā” mērķis ir noskaidrot un izanalizēt nevainīguma prezumpcijas būtību, pārliecināties par to, vai princips atbilstoši tiek ievērots pirmstiesas procesā un izprast galvenās problēmas vai trūkumus, kā arī rast iespējamus ierosinājumus. Lai sasniegtu darbam izvirzīto mērķi un nonāktu pie secinājumiem, darba izstrādāšanā tiek izmantoti starptautiskie un nacionālie tiesību akti, publikācijas un tiesas spriedumi. Darbā izstrādes gaitā tiek analizēta nevainīguma prezumpcijas būtība un attīstības vēsture, analizēts nevainīguma prezumpcijas tiesiskais regulējums un ievērošana pirmstiesas procesā, izzināti vainas konstatēšanas gadījumi pirmstiesas procesā, izzināts, cik daudz vainas pierādīšanas pienākums gulstas uz personu, kurai ir tiesības uz aizstāvību un analizēta šaubu tulkošanas robeža.",0
203,Nevainojama reputācija kā prasība amata ieņemšanai,"Normatīvajos tiesību aktos viena no prasībām amata ieņemšanai ir nevainojama reputācija. Jēdzienam “reputācija” nav konkrētu robežu, tās drīzāk ir atkarīgas no filozofiskā domu gājiena. Reputācija kopumā ir netverama mērvienība, tāpēc šā darba mērķis ir noskaidrot nevainojamas (labas) reputācijas prasības saturu un nozīmi amata ieņemšanas gadījumā. Mērķa sasniegšanai autors apkopojis un salīdzinājis nevainojamas reputācijas prasības regulējuma īpatnības tiesību aktu ietvaros; analizējis tiesību aktu sagatavošanas materiālus un identificējis prasības ietveršanas mērķi; analizējis prasības piemērošanu praksē, praktisko izpausmi; secinājis, vai jēdziens “nevainojama reputācija” ir pietiekami skaidrs, iezīmējis tā robežas; formulējis jautājumu, kādu persona varētu sev uzdot, lai saprastu, vai konkrēta rīcība atbilst (neatbilst) reputācijas prasībai. Politiska lēmuma ietvaros nevainojamas reputācijas prasībai nav praktiskās izpausmes, tā ir deklaratīva norma. Savukārt administratīva akta gadījumā tai vērojama zināma juridiska konstrukcija. Par nevainojamas reputācijas neesību liecina tāds apstākļu kopums, kas, personai esot amatā, mazinātu uzticību konkrēta amata funkcijai.",0
204,Lielbritānijas izstāšanās no Eiropas Savienības un tā ietekme uz Latvijas Republikas valstspiederīgajiem,"Bakalaura darbs “Lielbritānijas izstāšanās no Eiropas Savienības un tā ietekme uz Latvijas Republikas valstspiederīgajiem” ir pētījums par līdz šim nebijušu gadījumu, kad kāda no ES dalībvalstīm vēlas izstāties no ES.  Bakalaura darba mērķis ir izpētīt arī analīzēt tiesiskās attiecības starp ES un Lielbritāniju, kas radušās sakarā ar ES dalībvalsts – Lielbritānijas izstāšanos no ES un tās ietekmi uz Latvijas Republikas valstspiederīgajiem. Darba uzdevumi: 1.Apzināt vēsturisko situāciju un Lielbritānijas izstāšanās ES norises tiesisko procedūru; 2.Veikt analīzi par pārejas perioda tiesisko regulējumu un tiesību aktiem, kuri būtu jāpieņem pārejas laikā; 3.Apskatīt tiesisko vīziju Lielbritānijas, ES un dalībvalstu attiecībās pēc izstāšanas perioda noslēgšanās; 4.Izpētīt ES pilsonību un no tās izrietošās tiesības; 5.Izvērtēt Lielbritānijas izstāšanās no ES ietekmi uz Latvijas Republikas valstspiederīgajiem. Darba nobeigumā apkopota pētītā informācija un izdarīti secinājumi, kas noved pie atziņas, ka šobrīd ES pilsoņu tiesības ir aizsargātas ar Izstāšanās līgumu, kas noslēgts starp AK un ES un AK šobrīd vēl strādā pie sava normatīvā regulējuma pētāmajā jautājumā, kas regulēs pilsoņu tiesības pēc pārejas perioda beigām.",0
205,Fiziskas personas datu aizsardzība Eiropas Savienībā datu nosūtīšanas uz trešām valstīm gadījumā,"Mūsdienu tehnoloģiju laikmetā cilvēks tiek identificēts ne tikai pēc personu apliecinošiem dokumentiem, bet arī pēc saviem personas datiem. Ja komunikācija ar dažādām valsts un pašvaldības iestādēm galvenokārt norit, sākotnēji identificējot sevi un uzrādot personu apliecinošu dokumentu, tad mūsdienu komunikācija ar tirgotāju vai pakalpojumu sniedzēju privātajā sektorā galvenokārt notiek caur datu apmaiņu. Saglabājot šķietami nesaistītus personas datus, pakalpojumu sniedzējs par lietotāju uzzina vairāk, nekā iestāde, to identificējot pēc personas koda. Lai arī Eiropas Savienības robežās datu apstrāde tiek stingri uzraudzīta un kontrolēta, tehnoloģisko iespēju rezultātā bieži dati tiek nosūtīti arī uz trešām valstīm, uz kurām neattiecas tik stingras prasības, tādēļ ir būtiski noskaidrot, cik lielu personas datu aizsardzību tās nodrošina. Darba mērķis ir analizēt kā Eiropas Savienībai izdodas īstenot Eiropas Parlamenta un Padomes regulu 2016/679 par fizisku personu aizsardzību attiecībā uz personas datu apstrādi un šādu datu brīvu apriti prasību ievērošanu tajos gadījumos, kad fizisku personu dati tiek nosūtīti uz trešām valstīm, kas nav Eiropas Savienības vai Eiropas Ekonomiskās zonas dalībvalstis. Pētījuma rezultātā konstatētas pašreizējā tiesiskā regulējuma nepilnības un trūkumi, kā arī apskatīti veidi kā palielināt kontroli, lai nodrošinātu personas datu tiesisku apstrādi.",0
206,Dinamiskā drošība ieslodzījuma vietās,"Dinamiskā drošība balstās uz cieņpilnām ieslodzīto un darbinieku attiecībām, izglītotu personālu un adekvātiem sodu izpildes apstākļiem. Mijiedarbojoties iepriekšminētajiem apstākļiem, var panākt veiksmīgu ieslodzītā resocializāciju, iekšējo drošību un pareizu ieslodzījuma vietu mērķa izpildi. Darba mērķis: izpētīt dinamiskās drošības piemērošanu Latvijā, norādīt uz kļūdām un rast priekšlikumus no ārvalstu piemēriem.  Darba uzdevumi: analizēt jēdziena būtību, apzināt dinamiskās drošību piemērošanu Olaines cietuma Atkarīgo centrā, izpētīt ārvalstu piemērus un rast priekšlikumus Latvijas ieslodzījuma vietām. Pētījuma ietvaros noskaidrots, ka dinamiskās drošības ieviešana Latvijā ir nepilnīga, tāpēc tika sniegti ieteikumi, lai ieviešana būtu efektīvāka.",0
207,Personas tiesību uz privāto dzīvi aizsardzība un viņa personas informācijas konfidencialitāte kā bioētikas princips,"Personas informācijas konfidencialitāte ietilpst tiesībās uz privāto dzīvi. Biometriskie dati ir sensitīvie dati, un jābūt attiecīgam regulējumam, kas pasargātu indivīdu no iespējamās patvaļas no valsts puses, glabājot un izmantojot šādus datus. Biometrisko datu aizsardzība ietilpst bioētikas konceptā. Bakalaura darbā tiek apskatīts bioētikas jēdziens kopsakarā ar tehnoloģiju attīstību un privātuma saglabāšanu, personas tiesības uz privāto dzīvi nacionālais un starptautiskais normatīvais regulējums, un šīs tiesības aizsardzības mehānismi. Darbā tiek aplūkota nacionālā un Eiropas Cilvēktiesību tiesas prakse saistībā ar pirkstu nospiedumu, bioloģiskā materiāla un DNS iegūšanu, apstrādi un glabāšanu, orgānu un audu izņemšanu. Tiesu prakses apkopošanas rezultātā autore izvirza tēzes par tiesībām uz privāto dzīvi un bioētikas mijiedarbību.",0
208,Laulātā daļas nodalīšana kā mantojuma masas noteikšanas sastāvdaļa.,"Mantojums ir kopība, kurā ietilpst visa kustamā un nekustamā manta, kā arī citiem atdodamās tiesības un saistības. Latvijas normatīvie akti, pēc to vairākkārtējas grozīšanas, saglabā likuma robus attiecībā uz pārdzīvojušā laulātā mantas daļas izdalīšanu, mantojuma atstājēja tiesību pār mantojamību un mantojuma masas kā tiesību subjekta pilnvērtīgu funkcionēšanu.  Bakalaura darba mērķis ir, izpētot normatīvajos aktos esošos regulējumus un tiesu praksi par pārdzīvojušā laulātā, mirušā mantinieku un mantojuma masa tiesībām, apzināt problēmas, kas ir saistītas ar šo tiesību sekmīgu realizāciju, un piedāvāt to risinājumu. Papildus tam, darbā tiek aktualizēts problēmjautājums saistībā ar mantojamu un nemantojamu tiesību kvalificēšanu. Bakalaura darbā autore piedāvā grozīt un papildināt spēkā esošās tiesību normas, kas novērstu personu tiesību aizskarošus gadījumus.",0
209,"Noilguma institūts un sodu tiesību procesuālās garantijas, piemērojot administratīvo sodu Administratīvā procesa likuma kārtībā","Administratīvās lietas, kas atbilst Eiropas Cilvēktiesību tiesas izvirzītajiem Engela kritērijiem, ir pielīdzināmas krimināllietām, tāpēc to izskatīšanā ir jāievēro sodu tiesībām raksturīgi uz adresāta aizsardzību vērsti principi. Bakalaura darbā pētīts, vai pastāvošais administratīvā procesa regulējums pietiekami nodrošina šo principu ievērošanu, pievēršoties noilguma institūtam un tiesībām sevi neapsūdzēt. Salīdzinošās analīzes rezultātā bakalaura darbā izvirzīti ieteikumi noilguma institūta regulējuma pilnveidošanai pēc ārvalstu modeļu parauga, kā arī pētīts, kādā mērā tiesības sevi neapsūdzēt administratīvajās tiesībās atzītas nacionālajās tiesību sistēmās un starptautisko cilvēktiesību normās.",0
210,Līguma par ES 7. panta procedūras piemērošana attiecībā uz Poliju un Ungāriju,"Bakalaura darba “Līguma par ES 7. panta procedūras piemērošana attiecībā uz Poliju un Ungāriju” mērķis ir izpētīt Polijas un Ungārijas veiktos tiesiskuma pārkāpumus, kas ir pamats Līguma par Eiropas Savienību 7. panta pārkāpuma procedūras uzsākšanai. Ievērojot minēto, bakalaura darbs sniedz ieskatu panta procedūrā un to, cik efektīvs tas ir salīdzinot ar Līguma par Eiropas Savienības darbību 258. panta procedūru. Darba ietvaros autore padziļināti analizē tās Līguma par Eiropas Savienību 2. panta pamatvērtības, kuras tika apdraudētas un pārkāptas Polijas un Ungārijas gadījumā. Autore darbā izmantojusi literatūru angļu valodā un latviešu valodā, analizējusi Eiropas Savienības tiesas praksi, izvērtējot ES pamatvērtību pārkāpuma draudus Polijā un Ungārijā. Pētījuma rezultātā autore konstatē, ka Padome LES 7. panta pilnvaras neizmanto iedarbīgi, Polija un Ungārija ir pierādījums tam, ka Eiropas Savienības vērtības un uzticamību var apdraudēt jebkura valsts, pat ja iestājoties Savienībā tā ir izpildījusi Kopenhāgenas kritērijus.  Atslēgvārdi: pamattiesības, LES 2. pants, LES 7. pants, tiesiskums, Eiropas Savienība.",0
211,Naudas sods krimināltiesībās,"Autores bakalaura darba temats ir “Naudas sods krimināltiesībās”. Darba mērķis ir izpētīt tiesību attīstības gaitu, kas ietekmēja arī naudas sodu, salīdzināt Latvijas un citu valstu regulējumus un statistikas datus un noteikt naudas soda regulējuma un piemērošanas problēmas.  Darba uzdevumi ir izanalizēt naudas soda attīstību no 13. gadsimta līdz 21. gadsimtam, izanalizēt Latvijas regulējumu un piemērošanas statistiku un salīdzināt ar citām valstīm. Temata izpētes rezultātā ir izdalītas problēmas – naudas soda piemērošanas retums salīdzinājumā ar citām valstīm, naudas soda noteikšanas metode un naudas soda samaksas termiņa noteikšanas metode.  Temata izpētes rezultātā ir iegūti interesanti rezultāti, kas lika izdarīt secinājumus, ka izdalītās problēmas tiešām pastāv Latvijā, bet tās ir labojamas, ņemot vērā Latvijas regulējumu, statistiku un praksi, kā arī citu valstu regulējumu un statistiku.",0
212,Uz dzimumu balstīta diskriminācija attiecībā uz pieeju precēm un pakalpojumiem,"Lai gan uz dzimumu balstīta diskriminācija joprojām pastāv, tās izskaušana jau gadu desmitiem ir viens no Eiropas Savienības galvenajiem mērķiem. Lai pēc iespējas efektīvāk izskaustu uz dzimumu balstītu diskrimināciju, nepietiek tikai ar šī jēdziena noskaidrošanu un regulējuma apskatīšanu. Tādēļ paralēli šo jautājumu aplūkošanai, autore centīsies izprast uz dzimumu balstītas diskriminācijas esamības iemeslus un veidus, kā tos ir iespējams izskaust. Bakalaura darba mērķis ir noskaidrot jēdziena “dzimums” būtību, uz dzimumu balstītas diskriminācijas esamības iemeslus un analizēt uz dzimumu balstītas diskriminācijas attiecībā uz pieeju precēm un pakalpojumiem esošo regulējumu un tā nepilnības. Lai sasniegtu darba mērķi, autore īstenos uzdevumus – iepazīsies ar literatūru, kurā noteikti uz dzimumu balstītas diskriminācijas iemesli un dzimumu veidi, kā arī apskatīs tiesību aktus, kas regulē uz dzimumu balstītas diskriminācijas attiecībā uz pieeju precēm aizliegumu. Darba rezultātā tiek konstatētas nepilnības šobrīd esošajā regulējumā, kā arī noteiktas jomas, kuru regulējumu nepieciešams ievest. Atslēgvārdi: diskriminācija, Direktīva 2004/113/EK, stereotipi, dzimums.",0
213,Pulcēšanās brīvība virtuālajās kopienās,"Bakalaura darbā “Pulcēšanās brīvība virtuālajās kopienās” sniegts ieskats jautājumos par pulcēšanās brīvības tiesisko regulējumu Latvijas Republikā un starptautiskajās tiesībās, par šo pamattiesību realizēšanas problemātiku tiešsaistē un nepieciešamību radīt jaunu tiesisko regulējumu, kas spētu efektīvāk regulēt personu tiesības uz pulcēšanās brīvību virtuālajās kopienās. Darba mērķis ir atklāt problēmjautājumus, kas saistīti ar pulcēšanās brīvības īstenošanu tiešsaistē, un piedāvāt atbilstošus risinājumus. Attiecīgais jautājums juridiskajā literatūrā līdz šim vēl nav pētīts, taču tā aktualitāti apstiprina praksē radušās problēmsituācijas, kas saistītas ar tiesību uz pulcēšanās brīvību virtuālajās kopienās realizēšanu un ar šīs pamattiesības ierobežojumiem. Pētījuma rezultātā autore konstatē nepieciešamību garantēt un efektīvi aizsargāt personas tiesības uz pulcēšanās brīvību virtuālajās kopienās, faktiskās problēmas pamattiesību īstenošanā, pamattiesību apdraudējumus un piedāvā efektīvākos līdzekļus šo pamattiesību aizsargāšanai.",0
214,Nepieciešamā aizstāvēšanās,"Nepieciešamā aizstāvēšanās Latvijā ir viens no pieciem apstākļiem, kas izslēdz kriminālatbildību. Nepieciešamā aizstāvēšanās ir sens institūts, kas nav zaudējis savu aktualitāti arī mūsdienās. Šī institūta pamatā ir katra cilvēka dabiskās tiesības uz aizstāvēšanos. Ir svarīgi Krimināllikumā paredzēt tādu regulējumu, kas nodrošinātu pienācīgu personas, kura pielieto nepieciešamo aizstāvēšanos, aizsardzību, jo nepieciešamās aizstāvēšanās apstākļos persona atrodas mazāk labvēlīgā stāvoklī, salīdzinot ar uzbrucēju. Likums nosaka stingras prasības personai, pret kuru ir vērsts uzbrukums, tomēr ir svarīgi, lai šīs prasības būtu regulējumā skaidri noteiktas, kā arī tiktu ņemtas vērā personas iespējas šīs prasības ievērot. Bakalaura darba mērķis ir noskaidrot nepieciešamās aizstāvēšanās institūta būtību, noteikt problēmas, kas saistītas ar nepieciešamās aizstāvēšanās institūta piemērošanu, kā arī nepieciešamās aizstāvēšanās regulējuma trūkumus, un izvirzīt priekšlikumus šo problēmu atrisināšanai un trūkumu novēršanai. Darba uzdevumi ir veikt institūta attīstības 20. un 21.gadsimtā Latvijas teritorijā izpēti, noskaidrot institūta nozīmi, izpētīt tiesīguma nosacījumus, izanalizēt tiesu praksi un ārvalstu nepieciešamās aizstāvēšanās regulējumu. Darba rezultātā ir izvirzīti priekšlikumi nepieciešamās aizstāvēšanās regulējuma uzlabošanai.",0
215,"Atbildību pastiprinoša apstākļa - noziedzīga nodarījuma izdarīšana alkohola, narkotisko, psihotropo, toksisko vai citu apreibinošu vielu ietekmē - tiesiskais regulējums un piemērošana","Bakalaura darba temats ir “Atbildību pastiprinoša apstākļa - noziedzīga nodarījuma izdarīšana alkohola, narkotisko, psihotropo, toksisko vai citu apreibinošu vielu ietekmē - tiesiskais regulējums un piemērošana.” Bakalaura darba mērķis ir aplūkot atbildību pastiprinoša apstākļa – noziedzīga nodarījuma izdarīšana alkohola, narkotisko, psihotropo, toksisko vai citu apreibinošu vielu ietekmē vēsturisko attīstību, ietekmi uz soda mēru noteikšanu un piemērošanu praksē. Bakalaura darba uzdevumi ir izpētīt atbildību pastiprinoša apstākļa – noziedzīga nodarījuma izdarīšana alkohola, narkotisko, psihotropo, toksisko vai citu apreibinošu vielu ietekmē – nozīmīgumu, nepieciešamību, izpētīt un izvērtēt tiesību zinātnieku viedokļus, analizēt tiesu praksi soda mēra noteikšanā. Darba autore secina, ka Krimināllikuma 48. panta pirmās daļas 12. punktā ietvertais atbildību pastiprinošais apstāklis ir viens no visbiežāk sastopamajiem apstākļiem krimināltiesību praksē, it īpaši lietās saistībā ar vardarbību, zādzību un huligānismu. Izpētot šo atbildību pastiprinoša apstākļa tiesisko regulējumu, autore uzskata, ka tajā pastāv individualizācijas problemātika. Tāpēc autore piedāvā grozījumus Krimināllikumā, ietverot Krimināllikuma 48. pantā atsevišķo daļu ar sīkāku atbildību pastiprinoša apstākļa – noziedzīga nodarījuma izdarīšana alkohola, narkotisko, psihotropo, toksisko vai citu apreibinošu vielu ietekmē – regulējumu, un piemērošanas kartību, kas paredz soda individualizāciju un taisnīga soda apmēra piemērošanu. Darba autore apskata jaunāko tiesu praksi, saistībā ar noziedzīgiem nodarījumiem, kuri izdarīti alkohola, narkotisko, psihotropo, toksisko vai citu apreibinošu vielu ietekmē, un izdara secinājumus par šī atbildību pastiprinošā apstākļa piemērošanu un ietekmi uz soda mēru.",0
216,Laulāto personiskās tiesības ģimenes tiesiskajās attiecībās.,"Bakalaura darbs „Laulāto personiskās tiesības ģimenes tiesiskajās attiecībās” apskata ne tikai Civillikumā minētās laulāto personiskās tiesības, bet arī citu nacionālo normatīvo aktu regulējumu sasaisti ar tām. Darbā izklāstīts laulāto uzvārda izvēles regulējums, kārtība, kādā notiek laulāto atvietošana, laulāto pienākums būt savstarpēji uzticīgiem un kopīgi rūpēties par ģimenes labklājību, tiesības patstāvīgi rīkoties ar savu mantu nāves gadījumam, kā arī laulāto vienādu tiesību ģimenes kopdzīves kārtošanā regulējums.  Pētījumā izmantotās metodes ir literatūras studijas, tiesību teoriju pielietošana, normatīvo aktu un pieejamās juridiskās prakses analīze, salīdzināšanas metode. Veicot literatūras studijas, autore pamatā pievērsa uzmanību latviešu, krievu un angļu valodā pieejamajai literatūrai. Darba apjoms ir 42 lapas un 61 bibliogrāfiska norāde. Darbs var tikt izmantots turpmākos pētījumos par laulāto personisko tiesību ģimenes tiesiskajās attiecībās regulējumu Latvijas Republikā un to attīstībā vai grozījumu veikšanā. Atslēgas vārdi: laulātie, personiskās tiesības, personiskie pienākumi, ģimenes tiesības, Civillikums",0
217,Iestādes vilcināšanās izdot administratīvo aktu,"Bakalaura darba autores mērķis ir noskaidrot, kā kvalificējama iestādes vilcināšanās izdot administratīvo aktu, izpētīt, kas atzīstami par objektīviem un pamatotiem iemesliem iestādes pieļautam termiņa nokavējumam administratīvā akta izdošanai, kā arī izpētīt nepamatotas vilcināšanās gadījumā noteiktā atlīdzinājuma noteikšanai vērtējamos kritērijus un visbiežāk noteikto atlīdzinājumu. Līdz ar to darba ietvaros izpētīti iestādei piemērojamie termiņu regulējošie normatīvie tiesību akti, to nošķiršanas problemātika, analizēta tiesu prakse, vērtējot to, kādos gadījumos iestādes vilcināšanās var tikt atzīta par pamatotu, un kādos par nepamatotu, kā arī sniegts vērtējums par piemērotākajiem atlīdzinājuma veidiem par iestādes pieļautu nepamatotu vilcināšanos.",0
218,No kuģu atbilstības klauzulām divpusējos zvejniecības līgumos izrietošie pienākumi kā starptautiskā paražu tiesība,"21.gadsimtā viena no nenoliedzami būtiskākajām starptautiskās sabiedrības problēmām ir saistīta ar vides resursu pārvaldību, ilgtspējību un saglabāšanu. Ņemot vērā aizvien pieaugošos nozvejas apjomus jūrās un okeānos, kā arī faktu, ka 90% pasaules ekspluatējamo zivju resursu atrodas ekskluzīvo ekonomisko zonu ūdeņos, piekrastes valstis un starptautiskās organizācijas ir ieinteresētas nelegālas, nereģistrētas un neregulētas (NNN) zvejas apkarošanā. Kā viens no tiesību instrumentiem, ar kura palīdzību piekrastes valstis cenšas pasargāt savus ekskluzīvo ekonomisko zonu ūdeņus, jau vairākus desmitus gadu ir kuģu atbilstības klauzulas, kas kuģu karoga valstīm uzliek līgumisku pienākumu kontrolēt tās reģistrā esošo zvejniecības kuģu darbības atbilstību likumiem, kas jāievēro piekrastes valsts ekskluzīvajā ekonomiskajā zonā. 2015.gadā Starptautiskais jūras tiesību tribunāls konsultatīvajā viedoklī Request for an Advisory Opinion Submitted by the Sub-Regional Fisheries Commission nesniedza skaidru atbildi uz jautājumu, vai karoga valsts pienākums nodrošināt kuģu darbības atbilstību ir uzskatāms par starptautisko paražu tiesību. Tāpēc darbā tiek analizēta šī pienākuma ģenēze no divpusējiem zvejniecības līgumiem un attiecīgā starptautiskā regulējuma, kas ļautu spriest par tā iespējamu paražas statusu. Atslēgvārdi: starptautiskā paražas tiesība, UNCLOS, zvejniecība, karoga valsts, ekskluzīvā ekonomiskā zona, kuģu atbilstības klauzula",0
219,Adopcijas noslēpuma neizpaušanas ietekme uz bērna tiesiskajām interesēm.,"Bakalaura darba tēma ir „Adopcijas noslēpuma neizpaušanas ietekme uz bērna tiesiskajām interesēm”. Autore bakalaura darba tēmas izvēlē un izstrādē balstījusies uz to, ka adopcijas noslēpuma regulējums ir pretējs bērna tiesisko interešu principam, kas valstij jānodrošina, izstrādājot un pieņemot normatīvos aktus. Bērna tiesisko interešu ierobežošana, liedzot noskaidrot savu patieso izcelsmi, ir pretēja tam, ko garantē bērna interešu principa būtība. Bakalaura darbā analizēts vairāku valstu regulējums saistība ar adopcijas noslēpumu un no tā izrietošās bērna tiesiskās intereses noskaidrot savu patieso izcelsmi. Bakalaura darba izstrādes mērķi ir veikt padziļinātu izpēti par bērna interešu principa tiesiskuma mijiedarbību ar Latvijas normatīvajos aktos reglamentēto. Bakalaura darbā secināts, ka bērna interešu princips tiesību normās, kas reglamentē adopcijas noslēpuma  uzzināšanu, nav ievērots. Autore uzskata, ka ir veiksmīgi realizējusi mērķus, kuru realizācija bija paredzēta bakalaura darba izveides procesā.",0
220,Kibernoziegumi kā privātās dzīves aizskārums,"Bakalaura darbā „Kibernoziegumi kā privātās dzīves aizskārums” tiek pētīta datornoziegumu ietekme uz privāto dzīvi. Par šī temata aktualitāti liecina tas, ka mūsdienu pasaulē tehnoloģijas attīstās straujāk kā jebkad agrāk. Līdz ar to rodas jauna vide noziegumu veikšanai.  Šī darba pētījuma mērķis ir izpētīt praksi un regulējumu kibernoziegumu jomā Latvijā, sniegt personīgu novērtējumu un priekšlikumus problēmjautājumu risināšanai.  Darba uzdevumi ir izpētīt kibernoziegumu jēdzienu, apskatot tā vēsturi un veidus, lai izprastu, kādas tiesības ar kibernoziegumu veikšanu visbiežāk un kādā veidā tiek aizskartas. Kibernoziegumu sastāva analīze, lai noskaidrotu nozieguma objektīvās un subjektīvās pazīmes. Kā noslēdzošais uzdevums ir izpētīt kibernoziegumu praksi Latvijā un atsevišķu kibernoziegumu aktualitāti.  Darba rezultātā tiek secināts, ka pašreizējā regulējumā un pieejā problemātikai ir trūkumi, kurus būtu nepieciešams novērst.",0
221,Pierādīšanas pienākums kriminālprocesā,"Bakalaura darbā tiek analizēts pierādīšanas pienākums kriminālprocesā. Darba mērķis ir noskaidrot uz kurām personām un kādā apmērā pierādīšanas pienākums uz tām gulstas, šī institūta problemātiku, kā arī apskatīt jaunākās tendences un grozījumus Kriminālprocesa likumā.  Bakalaura darbā izvirzītie uzdevumi ir izpētīt pierādīšanas pienākuma vēsturisko attīstību, jēdzienu mūsdienās, uz ko gulstas pierādīšanas pienākums, aprakstīt kad pierādīšanas nasta pāriet aizstāvības, ar to saistītās novitātes, analizēt tiesu praksi, salīdzināt viedokļus un ārvalstu regulējumu dažādību. Kā būtiskāko atzinumu var minēt, ka aizstāvības pusei rodas pienākums norādīt uz faktiem, nevis pienākums pierādīt vainu.",0
222,Eiropas Savienības pilsoņa izdošana trešajām valstīm,"Izdošanas process Eiropas Savienībā (turpmāk- ES) tiek regulēts ar Eiropas apcietināšanas ordera palīdzību. Šī pārrobežu vienkāršotā procedūra tiek piemērota sākot ar 2004.gada 1.janvāri, aizstājot iepriekš esošās izdošanas procedūras starp ES dalībvalstīm.  Tomēr nereti arī trešās valstis vēršas ar  izdošanas lūgumiem pie kādas no ES dalībvalstīm, lūdzot izdot ES pilsoni.  Lai gan izdošanas procedūras ES dalībvalstu starpā šķiet sakārtotas, atklāts paliek jautājums par to ar kādiem tiesību līdzekļiem tiek atrisināti gadījumi, kad ES pilsonis ir jāizdod trešajai valstij.  Bakalaura darba ietvaros tiek pierādīts, ka šī procesa regulējums ir būtiski jāuzlabo, saistībā ar dažādiem problēmjautājumiem, kuri nav iekļauti esošajā regulējumā. Tāpat arī darba ietvaros tiek uzsvērts tas, ka esošo regulējumu nosaka salīdzinoši daudz starptautiskie līgumi un citi dokumenti, bet šo dokumentu izveide laika gaitā procesu nav padarījusi efektīvāku.   Atslēgvārdi: Eiropas Savienība, Eiropas Savienības pilsonis, trešā valsts, izdošanas process, starptautiskie līgumi, cilvēktiesības, kriminālvajāšana",0
223,"Atvaļinājumi, to piešķiršanas kārtība.","Autores izraudzītā tēma ir “Atvaļinājumi, to piešķiršanas kārtība”. Darba devēja un darbinieka savstarpējās attiecības vienmēr būs aktuālas, jo, jebkurās attiecībās rodas domstarpības – darba strīdi. Ja likumā nav precīzi definētas tiesību normas, tad pastāv iespēja tās piemērot dažādi. Lai izvairītos no darba strīdiem nepieciešams pēc iespējas precīzāk definēt darba tiesību normas. Darba mērķis: izpētīt Darba likumā noteikto tiesisko regulējumu, konstatēt ar atvaļinājumu piešķiršanu un izmantošanu saistītās problēmas. Darba ietvaros izvirzītie darba uzdevumi: izpētīt atvaļinājumu regulējošos tiesību aktus Latvijā un konstatēt kompensācijas par neizmantoto atvaļinājumu problemātiku. Secinājums: Darba likumā nepieciešams veikt papildinājumus un precizējumus, lai novērstu domstarpību situācijas starp darba devēju un darbinieku.",0
224,Dezinformācija Eiropā,"Bakalaura darba tēma ir “Dezinformācija Eiropā”. Bakalaura darba mērķis ir dezinformācijas jēdziena nošķiršana, problēmu identificēšana, prakses apskate, secinājumu izstrāde un problēmu risināšanas priekšlikumu izteikšana.  Darba pētniecības jautājums ir – Kas ir dezinformācija, kā to novērst un kādu iespaidu tā atstāj svarīgos demokrātiskos procesos. Darbs sastāv no trim galvenajām daļām, no kurām pirmajā tiek apskatīta vārda brīvība. Otrajā daļā autore apskata dezinformācijas jēdzienu un ierobežošanu. Un trešā nodaļa ir veltīta dezinformājas prakses piemēru apskatam Eiropā.  Atslēgvārdi: dezinformācija, Eiropa, vārda brīvība, masu mediji/plašsaziņas līdzekļi.",0
225,Noziedzīga nodarījuma motīvs un mērķis,"Bakalaura darba temats ir “Noziedzīga nodarījuma motīvs un mērķis”. Motīvs un mērķis, kā arī noziedzīga nodarījuma subjektīvā puse ir cieši saistītas ar noziedzīga nodarījuma kvalifikāciju krimināltiesībās, soda noteikšanu, kā arī ar valsts kriminālpolitikas saturu un virzieniem. Darba autors uzskata, ka motīvu un mērķu problēma ir daudzšķautņaina un tās pētīšana neaprobežojas tikai ar krimināltiesību izpēti, bet gan arī ar psiholoģijas, filozofijas un socioloģijas izpēti. Bakalaura darba mērķis ir izpētīt noziedzīga nodarījuma motīva un mērķa jēdzienus, izprast to būtību un lomu noziedzīga nodarījuma subjektīvajā pusē arī attiecībā pret citām subjektīvās puses pazīmēm, kā arī izpētīt problēmas, kas rodas to kvalificēšanā.  Bakalaura darba uzdevumi ir izpētīt subjektīvo pusi un tās pazīmes, analizēt motīvu un mērķi kā krimināltiesību jēdzienus, izpētīt to nozīmi, klasifikāciju un pārējos aspektus, izpētīt ārvalstu normatīvo regulējumu un noteikt regulējumu kopīgus un atšķirīgus aspektus attiecībā uz Krimināllikumu. Bakalaura darbs izstrādāts balstoties uz latviešu un ārzemju krimināltiesību autoru viedokļiem, Latvijas Krimināllikumu, ārvalstu kriminālkodeksiem un Latvijas tiesu praksi.",0
226,Dzīvesbiedru likuma analīze un atbilstība Latvijas Republikas Satversmei,"Sabiedrības sociālu pārmaiņu rezultātā, arvien biežāk pāri dzīvo nevis laulībā, bet ārpus laulības kopdzīvē. Šīs pārmaiņas novērojamas statistikā par bērnu dzimšanu ārpus laulības, kas pēdējo trīsdesmit gadu laikā ir dubultojusies. Lielākā daļa iebildumu par ārpus laulības kopdzīves regulējumu izriet, ka piedāvātajās iniciatīvās tiek atļauta attiecību reģistrēšana viendzimuma pāriem, tajā saskatot neatbilstību Satversmes 110. pantam. Darba mērķis ir noskaidrot Dzīvesbiedru likumprojekta tvērumu un atbilstību Satversmei, tāpēc autors analizēja Dzīvesbiedru likuma mērķi, vienlaikus noskaidrojot Satversmes 110. pantā ietvertā jēdziena “ģimene” saturu un valsts pienākumu ģimeņu aizsardzībā. Darba gaitā autors secinājis, ka Dzīvesbiedru likuma mērķis nesatur Satversmei neatbilstošu likumdevēja rīcību, bet subjektu dzimumu neitralitāte, kas ļauj viendzimuma partneriem noslēgt dzīvesbiedru līgumu vai konstatēt faktisko dzīvesbiedru savienību, nav pretrunā ar Satversmes 110. pantā ietvertā jēdziena “ģimene” saturu.",0
227,Spīdzināšana krimināltiesībās,"Bakalaura darba “Spīdzināšana krimināltiesībās”  izprast spīdzināšanas jēdzienu un noteikt tā vietu krimināltiesībās, kā arī identificēt problemātiku, kas ir saistīta ar šo nozari un atrast kā šo problemātiku var risināt. Latvijas Republikas normatīvajos aktos un tiesību zinātnieku viedokļos kā arī tiesu praksē, starptautisko tiesību normatīvajos aktos un to tiesību zinātnieku viedokļos tiks skatīts spīdzināšanas jēdziens un tā problemātika. Rezultātā pēc veiktās analīzes tiks piedāvāti priekšlikumi Krimināllikuma uzlabošanai un modernizēšanai.",0
228,Laulību un partnerattiecību institūti.,"Pētījuma mērķis ir izpētīt un analizēt laulību un partnerattiecību institūtus, to tiesiskos un faktiskos aspektus ne tikai Latvijā, bet arī ārvalstīs. Mainoties sabiedrības uzskatiem, jāmainās arī valsts pieņemtajiem normatīvajiem tiesību aktiem. Darba uzdevumi: piedāvāt jaunu partnerattiecību jēdziena definīciju, noskaidrot iepriekšējos un pastāvošos priekšnoteikumus laulības noslēgšanai Latvijā, identificēt normatīvo tiesību aktu nepilnības pētāmajos institūtos, analizēt teoriju par partnerattiecību tiesisko regulējumu Latvijā un Eiropas Savienībā. Pētījuma rezultātā autore piedāvā tiesiski nostiprināt vairākas ģimeņu formas, lai Satversmē garantētās tiesības un aizsardzība attiektos arī uz tām. Autore secināja, ka Latvijā nepieciešams jauns normatīvais regulējums, lai veicinātu vienlīdzīgo attieksmi un nodrošinātu tiesisko aizsardzību gan viendzimuma, gan heteroseksuāliem pāriem, kas dzīvo nereģistrētās partnerattiecībās.",0
229,Noziedzīgi iegūtu līdzekļu legalizācijas sastāvs un tā pierādīšanas  problemātika,"Viena no mūsdienu aktuālajām problēmām krimināltiesībās ir noziedzīgi iegūtu līdzekļu legalizēšana. Pēdējos gados Latvijas krimināltiesībās veikti daudzi grozījumi normu sakārtošanai saistībā ar noziedzīgi iegūtu līdzekļu legalizēšanas noziegumu pierādīšanas atvieglošanu. Darba mērķis bija izpētīt ar šiem grozījumiem saistītos noziedzīgi iegūtu līdzekļu legalizēšanas pierādīšanas problēmjautājumus.  Darbā analizēts noziedzīgi iegūto līdzekļu legalizācijas jēdziena izpratne, veikta noziedzīgi iegūto līdzekļu legalizēšanas nozieguma sastāva analīze, aplūkotas problēmas līdzekļu legalizēšanas pierādīšanā, analizēta noziedzīgi iegūtu līdzekļu prezumēšanas  ietekme uz citiem kriminālprocesā nostiprinātajiem principiem. Darbā rezultātā veikti secinājumi, kas apkopoti kopsavilkumā.",0
230,Starpinstitūciju sadarbība pret sievieti vērstas vardarbības ģimenē novēršanā,"Bakalaura darba tēma ir  “Starpinstitūciju sadarbība pret sievieti vērstas vardarbības ģimenē novēršanā”.  Pret sievieti vērsta vardarbība ģimenē ir būtiska problēma Latvijas sabiedrībā. Lai no vardarbības cietusī sieviete saņemtu informāciju gan par pieejamajiem tiesību aizsardzības līdzekļiem, gan sociālās rehabilitācijas pakalpojumiem, ir svarīga kvalitatīva un uz cietušās tiesību aizsardzību vērsta iesaistīto institūciju savstarpējā sadarbība.  Bakalaura darba mērķis ir analizēt Latvijas Republikā īstenoto pret sievieti vērstās vardarbības ģimenē novēršanā iesaistīto institūciju savstarpējo sadarbību un tās ietekmi uz cietušo sieviešu tiesību aizsardzību. Darba mērķa sasniegšanā tiek veikta normatīvo aktu analīze, pētīta starpinstitūciju sadarbības kvalitāte,  tiek salīdzināti Latvijas un citu valstu tiesiskās aizsardzības mehānismi, analizēta tiesu prakse.   Tiek secināts, ka  spēkā esošajam normatīvajam regulējumam ir nepieciešami uzlabojumi, nosakot skaidrāku iesaistīto institūciju informācijas apmaiņas kārtību un kompetenci, tādējādi veicinot savstarpējās sadarbības  kvalitāti.",0
231,Tiesības uz kriminālprocesa pabeigšanu saprātīgā termiņā,"Tiesības uz kriminālprocesa pabeigšanu saprātīgā termiņā ir viens no kriminālprocesa pamatprincipiem. Lai arī sākumā šķietami vienkāršs, tomēr tā piemērošana praksē aizvien ir problēmjautājums, jo daudzos nolēmumos tiek konstatēts, ka tiesības uz kriminālprocesa pabeigšanu saprātīgā termiņā ir pārkāptas. Darba mērķis ir, pētot teorētisko literatūru un tiesu prakses materiālus, atklāt, kāds ir kriminālprocesa pamatprincipa tiesības uz kriminālprocesa pabeigšanu saprātīgā termiņā saturs, kā arī to, kā praksē pamatprincips tiek piemērots, un vai tas tiek darīts atbilstoši valdošajām tiesību pamatnostādnēm. Darbā tiek apskatīti problēmjautājumi, kas raksturīgi minētā kriminālprocesa pamatprincipa piemērošanai, kā arī sniegti ieteikumi, kā kriminālprocesa piemērošanu padarīt vienotāku un precīzāku. Pētot teorētisko literatūru un tiesu praksi, autore secina, ka nolēmumos nepieciešamo kritēriju analīzi tiesas veic pēc saviem ieskatiem, jo nav izstrādāts vienots modelis, kādā apjomā būtu jāsniedz argumentu pamatojums. Tāpat tiesu nolēmumos var pamanīt teorijas kļūdas, piemēram, no kura brīža sākas termiņa tecējums.",0
232,Autortiesību regulējums būvprojekta ietvaros.,"Bakalaura darbā ir pētīts, vai Latvijas Republikas autortiesību tiesiskais regulējums atbilst mūsdienu praksei būvniecības nozarē, izstrādājot būvprojektu.  Bakalaura darbā apstiprinās Autores izvirzītā tēze, ka pastāv kolīzijas starp būvniecības un autortiesību institūtu, un autortiesības ir nepilnīgi piemērojamas būvniecības tiesībās, tādējādi būvprojekta autors netiek pilnībā nodrošināts ar Autortiesību likumā noteiktajām autora tiesību garantijām.  Autore vērš uzmanību, ka iepriekš minētās kolīzijas ietekmē arī sabiedrības tiesību izpratni un piemērošanu praksē. Bakalaura darbā ir sniegti ierosinājumi analizēto nepilnību novēršanai, tostarp tiesību avotu grozījumiem.",0
233,Latvijas starptautiskās saistības viendzimuma pāru attiecību tiesiskajā aizsardzībā,"Bakalaura darbs “Latvijas starptautiskās saistības viendzimuma pāru attiecību tiesiskajā aizsardzībā” izstrādāts ar mērķi izpētīt Eiropas reģiona starptautisko tiesību tvērumu viendzimuma pāru attiecību tiesiskajā aizsardzībā un tā ietekmi uz Latvijas tiesību sistēmu un pienākumu Latvijai nodrošināt viendzimuma pāru tiesiko aizsardzību caur noteiktu tiesību un pienākumu loku. Pētījuma rezultātā, secināts, ka Eiropas reģiona tiesību attīstība liecina par aizvien pieaugošu virzību viendzimuma pāru tiesiskā statusa un tiesību atzīšanā, veidojot Eiropas konsensu jautājumos par viendzimuma pāru tiesībām. Attiecīgi Latvijai, kā starptautisko organizāciju dalībvalstij jau ir pienākums nodrošināt viendzimuma pāriem virkni tiesību, turklāt ir iespējams diskutēt arī par pozitīvu pienākumu nodrošināt viendzimuma pāru tiesisku atzīšanu.",0
234,Žurnālista tiesības uz informāciju administratīvā procesa tiesībās,"Mūsdienās žurnālista tiesības uz informāciju tiek apdraudētas, jo valsts pārvaldes iestādes nevēlas sniegt informāciju un atskaitīties sabiedrībai par savām darbībām, kas savukārt ierobežo preses brīvību.  Bakalaura darba mērķis ir noskaidrot, vai žurnālista tiesības uz informāciju izmantošana tiek pilnvērtīgi reglamentēta. Darba rezultātā autore secina, ka žurnālistam ir vieglāk iegūt informāciju no valsts pārvaldes nekā vienkāršai privātpersonai. Tomēr šīs tiesības un tiesības uz informācijas avotu aizsardzību var tikt ierobežotas. Atslēgvārdi: Tiesības uz informāciju, informācijas avotu aizsardzība, prese, preses brīvība, valsts amatpersonas, valsts pārvaldē nodarbinātie.",0
235,Gvantanamo līcī ieslodzīto personu tiesības un to pārkāpumi,"Gvantanamo līcī ieslodzīto personu statuss un tiesības ir salīdzinoši jaunas diskusijas temats, kurā saskatāmas humanitāro tiesību piemērošanas problēmas un būtiskas kļūdas. Pētījuma mērķis bija: aplūkot tiesības un pienākumus, kas izriet no humanitārajās tiesībās iespējamajiem statusiem, izpētīt ASV administrāciju un ASV Augstākās tiesas praksi saistībā ar Gvantanamo līcī ieslodzītajām personām un izpētīt, vai pret Gvantanamo līcī ieslodzītajām personām ir notikuši tiesību pārkāpumi, kuru esamības gadījumā tiktu analizēti pārkāpumi un tiesību normas, kas tika pārkāptas.  Pētījuma laikā tika konstatēti sistemātiski ASV veikti humanitāro tiesību pārkāpumi pret Gvantanamo līcī ieslodzītajām personām, sistemātiski ASV centieni mazināt tiesību normu garantēto aizsardzību vai vispār izņemt personas no jebkādas tiesību aizsardzības.",0
236,Nepilngadīgo kriminālatbildības īpatnības – esošais un nākotnē paredzamais regulējums,"Bakalaura darbā “Nepilngadīgo kriminālatbildības īpatnības – esošais un nākotnē paredzamais regulējums’’ autore pēta nepilngadīgo kriminālatbildības īpatnības Latvijā un ārvalstīs, īpašu uzmanību pievēršot likumprojektam “Grozījumi Krimināllikumā’’, kas paredz izmaiņas līdzšinējā Latvijas nepilngadīgo kriminālatbildības regulējumā.  Temats ir aktuāls, jo, attīstoties izpratnei par nepilngadīgo likumpārkāpēju interesēm un tiesībām, Latvijā un pasaulē tiek veiktas izmaiņas nacionālajos regulējumos, tomēr tās jāspēj samērot ar sabiedrības tiesībām uz aizsardzību. Bakalaura darba mērķis ir iepazīšanās ar nepilngadīgo kriminālatbildības īpatnībām gan esošajā, gan likumprojektā paredzētajā regulējumā, lai meklētu labāko risinājumu šī institūta regulēšanai Latvijā.   Lai sasniegtu mērķi, darba gaitā autore iepazinās ar nepilngadīgo kriminālatbildības būtību un starptautiskajiem standartiem, nepilngadīgo noziedzības statistiku, Latvijas tiesu praksi, reformas likumprojektu un regulējuma īpatnībām ārvalstīs.  Veiktā pētījuma rezultātā  autore izsaka vērtējumu par likumprojekta priekšlikumiem, iesaka tā papildinājumus, kā arī izsaka secinājumus par prakses problemātiku.  Atslēgvārdi: nepilngadīgo kriminālatbildība, nepilngadīgo sodi, audzinoša rakstura līdzekļi, grozījumi Krimināllikumā, taisnīguma atjaunošana.",0
237,Neslavas celšana,"Autore par savu Bakalaura darba tematu izvēlējās Krimināllikuma 157.pantā ietverto tiesisko regulējumu par neslavas celšanu. Šāda tēmas izvēle balstīta uz 2009. gadā pieņemtajiem Krimināllikuma grozījumiem, izslēdzot no Krimināllikuma satura 156.pantu “par goda aizskaršanu”  un 158. pantu “par goda aizskaršanu un neslavas celšanu masu saziņas līdzeklī”, atstājot tikai Krimināllikuma 157.pantu, kas ietver neslavas celšanu un neslavas celšanu masu saziņas līdzeklī. Darba ietvaros ir pētīta neslavas celšanas sašaurinātās izpratnes ietekme uz noziedzīgo nodarījumu kvalifikāciju, kā arī tiek analizēts nodarījuma sastāvs no teorētiskā aspekta, pilnīgākas izpratnes veicināšanai izmantojot Latvijas tiesību zinātnieku viedokļus un atziņas, kā arī tiesu praksi. Lai rastu objektīvu vērtējumu par sašaurināto 157.panta redakciju, skatīti tiek arī ārvalstu likumdevēju izdotie normatīvie akti par neslavas celšanu.",0
238,Disciplinārsodu piemērošana ieslodzījuma vietās,"Kriminālsoda – brīvības atņemšana – efektīvai realizācijai un resocializācijas procesa nodrošināšanai, notiesātajiem ir jāievēro ieslodzījuma vietas kārtība. Latvijas Sodu izpildes kodeksā noregulēts disciplinārsodu institūts, kas paredz notiesāto atbildību par soda izciešanas režīma pārkāpumiem un ieslodzījuma vietu pienākumu nodrošināt samērīgu disciplinārsoda piemērošanu. Darba mērķis ir izpētīt disciplinārsodu piemērošanas sistēmu, konstatēt nepilnības un ierosināt grozījumus. Darba uzdevumi ir analizēt tiesību aktus, literatūru, tiesu praksi, kā arī apzināt šī brīža situāciju ieslodzījuma vietās. Pētījuma ietvaros autore konstatēja, ka pastāv problemātika disciplinārsoda izvēlē, tādējādi piedāvāja grozījumus normatīvajos aktos un pasākumus pārkāpumu mazināšanai.",0
239,Mediācijas darbības izvērtējums ģimenes tiesību strīdos un tālākās attīstības iespējas.,"Viens no alternаtīvajiеm strīdu risināšanas mehānismiem, kas tikai nesen ir iegājis Latvijā ir mediācija, kuram, autores ieskatā ir pievēršama īpaša uzmanība, jo arī ārvalstīs tas ir ārkārtīgi izplatīts strīdu izšķiršanas vеids. Mediācija ir izmantojama ne tikai ģimenes, darba, komercstrīdos, nekustamā īpašuma, mantojuma strīdos, bet tāpat jebkurās strīdīgajās situācijās starp pusēm, kuras mērķis ir abpusēji izdevīga risinājuma panākšana. Mediācija pasaulē plaši tiek izmantota jau kopš pagājušā gadsimta 70.gadiem un ir atzīstama par strukturētu metodi. Mediācijas process ir īpaši nozīmīgs ģimenes strīdos, kur tiesāšanās var atstāt ietekmi ne tikai uz konkrēto pāri, bet arī viņu bērniem. Strīdos, kur iesaistīti bērni, mediācija ļauj konfliktējošām pusēm atjaunot savstarpējo komunikāciju, radot iespēju arī turpmāk kopā risināt jautājumus par bērnu aprūpi.  Neskatoties uz to, ka Latvijā mediācijas pirmsākumi meklējami vairāk nekā desmit gadus atpakaļ, mēs vēl atrodamies ceļa sākumā. Autores darba tēma ir aktuāla un izpētes vērta, jo var skart arī bērna intereses, kuras, kā zināms, prevalē pār pieaugušo interesēm (tas izriet no starptautiskajiem dokumentiem un Latvijas normatīvajiem aktiem).  Darba izpētes objekts ir tiesiskās attiecības starp mediācijas procesā iesaistītajām pusēm. Darba pētījuma priekšmets ir mediācijas tiesiskais regulējums un tā praktiskie aspekti. Darba mērķis ir izpētot mediācijas procesa piemērošanu ģimenes tiesību strīdos, konstatēt iespējamās problēmas praksē un sniegt priekšlikumus to risinājumam, respektīvi, mediācijas attīstības perspektīvu kontekstā. Lai minēto mērķi sasniegtu, autore izvirza sekojošus darba uzdevumus, kas pēc būtības atbilst bakalaura darba struktūrai: izpētīt mediācijas attīstību pasaulē un Latvijā; izanalizēt mediācijas pamatprincipus; aplūkоt mediācijas specifiku laulības šķiršanas un uzturlīdzekļu piedziņas procesā, kā arī aplūkot aktuālos mediācijas problēmjautājumus, sniedzot priekšlikumus to risinājumam. Darba ietvaros tika rastas atbildes un izvirzīts šāds jautājums: kas uzlabojams, lai attīstītu mediācijas procesa izplatību un pušu izpratni par to? Tika konstatēts, ka aktuālos problēmjautājumus iespējams risināt ar normatīvo aktu palīdzību. Darbs sastāv no ievada, 4 (četrām) nodaļām un kopsavilkuma. Kopējais darba apjoms ir 46 lappuses.",0
240,Dubultās sodīšanas nepieļaujamības princips (ne bis in idem princips),"Bakalaura darba nosaukums ir “Dubultās sodīšanas nepieļaujamības princips (Ne bis in idem princips)”. Minētais kriminālprocesa princips nozīmē, ka personu par vienu un to pašu noziedzīgu nodarījumu var tiesāt un sodīt tikai vienu reizi.  Darba mērķis ir izpētīt ne bis in idem principa nozīmi, normatīvo regulējumu, kritērijus, lai konstatētu principa pārkāpumu, kā arī izpētīt, kā principa piemērošana atspoguļojas tiesu praksē.  Darba pirmajā daļā ir aplūkota principa nozīme, kā tas ir vēsturiski radies un principa mērķis, darba turpinājumā aplūkots, kā princips nostiprināts starptautisko tiesību un Latvijas tiesību normās. Trešajā daļā autore pievērsās Eiropas Cilvēktiesību tiesas praksē nostiprināto ne bis in idem principa kritēriju izvērtēšanai. Un darba noslēguma daļā tika izpētīts ne bis in idem principa piemērošana gan Eiropas Cilvēktiesību tiesas praksē, gan Latvijas tiesu praksē, kādi ir principa pārkāpumi, un kuros gadījumos principa pārkāpums nav novērojams. Rakstot bakalaura darbu, izmantota juridiskā literatūra, normatīvie akti un dažādi juridiskās prakses materiāli. Īpaša uzmanība pievērsta Latvijas normatīvo aktu izpētei un starptautisko dokumentu izpētei, kā arī Latvijas tiesu un Eiropas Cilvēktiesību tiesas praksei. Darba izstrādāšanas laikā konstatētas situācijas, kad pastāv ne bis in idem principa pārkāpums, un atspoguļoti arī kritēriji, kuri ir nostiprinājušies tiesu praksē, lai šo pārkāpumu novērstu un nepieļautu turpmākajā praksē.",0
241,"Informācijas iegūšanas paņēmieni, līdzekļi un veidi noziegumu apkarošanā","Bakalaura darbā tiek aprakstīti vairāki noziedzīgas informācija iegūšanas veidi, ka arī problēmas, kuras ir saistītas vai var rasties mēģinot izmantot saņemto informāciju un pielietot to. Tāpat, šajā darbā tiek pacelta problēma par kriminoloģiju, kā zinātni, kura nav attīstīta un līdz ar to noziedzības stāvoklis valstī var pieaugt.",0
242,Eiropas Cilvēktiesību konvencijas un starptautisko humanitāro tiesību mijiedarbība starptautisku bruņotu konfliktu situācijās,"Starptautiski ir atzīts tas, ka starptautiskās cilvēktiesības, tai skaitā Konvencija, savu spēku starptautisku bruņotu konfliktu situācijās automātiski nezaudē. Tomēr šādās situācijās darbojas arī cita starptautisko tiesību nozare – starptautiskās humanitārās tiesības.  Bakalaura darbā autore pēta abu nozaru – starptautisko cilvēktiesību un starptautisko humanitāro tiesību – attiecības, īpašu uzmanību pievēršot tieši ECT nostājai attiecībā uz Konvencijas un starptautisko humanitāro tiesību savstarpējām attiecībām. Autore darbā analizē ECT praksi, sniedzot vērtējumu abu nozaru savstarpējo attiecību evolūcijai šajā praksē. Tiek secināts, kuram no principiem, kas raksturo abu nozaru attiecības, ECT ir devusi priekšroku jaunākajā praksē, analizējot šīs pieejas pozitīvos un negatīvos aspektus. Tāpat darbā ir iezīmēts iespējamais virziens, kurā ECT prakse šajā jautājumā varētu attīstīties turpmāk.",0
243,Kosmosa resursu komerciālo ieguvi regulējošo nacionālo tiesību aktu atbilstība starptautiskajām kosmosa tiesībām,"Bakalaura darbā tiek vērtēts, vai Amerikas Savienoto Valstu, Luksemburgas un Apvienoto Arābu Emirātu nacionālais tiesiskais regulējums, kas nosaka, ka kosmosa resursi ir iegūstami privātīpašumā un legalizē kosmosa resursu ieguvi komerciāliem mērķiem, atbilst starptautiskajām kosmosa tiesībām. Darba ietvaros tiek analizēts 1967. gada Līguma par valstu darbības principiem kosmosa, tostarp Mēness un citu debess ķermeņu, izpētē un izmantošanā un 1979. gada Līguma par valstu darbību uz Mēness un citiem debess ķermeņiem tvērums attiecībā uz kosmosa izmantošanu, kā arī valstu turpmāka prakse pēc līgumu spēkā stāšanās, valstu nacionālās kosmosa tiesības, politika un publiski paziņojumi ar mērķi konstatēt, vai starptautiskajās kosmosa tiesībās pastāv kosmosa resursu ieguves un kosmosa komerciālas izmantošanas aizliegums. Pētījumā tiek vērtēta valstu izpratne par kosmosa tiesību saturu attiecībā uz kosmosa izmantošanas brīvību.",0
244,"Satversmes tiesas kompetence un konstitucionālās kontroles robežas, izskatot pieteikumu par nodokļu tiesiskā regulējuma apstrīdēšanu","Bakalaura darbā pētīta Satversmes tiesas kompetence un konstitucionālās kontroles robežas, izskatot pieteikumu par nodokļu tiesiskā regulējuma apstrīdēšanu, un analizēts gan tiesiskais regulējums un teorija, gan tiesu prakse. Autore secina, ka Satversmes tiesas kompetencē ir izskatīt nodokļu tiesību normu atbilstību Satversmei un ka konstitucionālās kontroles subjekti ir iesnieguši pieteikumus šīs atbilstības izskatīšanai. Taču konstitucionālās kontroles apjomu ietekmē nodokļu tiesību specifika, kura likumdevējam sniedz plašu rīcības brīvību nodokļu tiesiskā regulējuma noteikšanā. Nodokļu tiesību jomā noteikta pamattiesību ierobežojuma samērīguma vērtēšanā Satversmes tiesa pašierobežojas, nevērtējot, vai likumdevēja izraudzītais līdzeklis ir ekonomiski pamatotākais, vai nodoklis ir nepieciešams, un vai pastāvētu personu mazāk apgrūtinoši alternatīvi risinājumi (ciktāl vien tie nav konfiscējoši).",0
245,Aizturējuma tiesība civiltiesiskajās un komerctiesiskajās attiecībās,"Līdz ar grozījumiem Komerclikumā likumdevējs Latvijas tiesību sistēmā ir ietvēris komersanta aizturējuma tiesību, vienlaikus aktualizējot arī aizturējuma tiesības piemērošanu. Diemžēl aizturējuma tiesības institūta izpratne Latvijas tiesību zinātnē skaidrota ir ļoti maz, līdz ar to rodas problēmas ar tās piemērošanu praksē. Ņemot to vērā, darba autors izvirza mērķi izskaidrot aizturējuma tiesības izpratni atbilstoši mūsdienu privāttiesību tendencēm un rast risinājumu ar komersanta aizturējuma tiesības piemērošanu saistītajai tiesību problemātikai. Darbā autors analizē aizturējuma tiesības institūtu veidojošos elementus un izdara secinājumus par to pareizu piemērojamību, skatoties arī caur ārvalstu tiesību zinātnes prizmu. Vienlaikus autors sniedz priekšlikumus arī komersanta aizturējuma tiesības piemērošanas efektivitātes uzlabošanai.",0
246,Administratoru civiltiesiskā atbildība par nodarītajiem zaudējumiem Latvijas tiesu praksē.,"Lai arī maksātnespējas procesa administratora civiltiesiskā atbildība ir aktuāls jautājums Latvijas maksātnespējas nozarē un Latvijas tiesu praksē novērojams tiesvedības lietu, kas saistītas ar administratora civiltiesisko atbildību, skaitlisks pieaugums, Latvijas juridiskajā literatūrā minētais jautājums nav ticis pētīts.  Maģistra darbā “Administratora civiltiesiskā atbildība par nodarītajiem zaudējumiem Latvijas tiesu praksē” aplūkota aktuālā Latvijas tiesu prakse zaudējumu atlīdzības prasībās, kas celtas pret administratoriem. Darbā analizēts, kā tiesu praksē tiek konstatēts katrs no zaudējumu atlīdzināšanas pienākuma pamatiem jeb priekšnoteikumiem, kā arī kādus kritērijus izmanto, lai administratora darbību atzītu par neatļautu. Darbā identificēti un analizēti tiesu praksē risinātie problēmjautājumi saistībā ar administratora atbildību un atsevišķiem zaudējumu atlīdzības priekšnoteikumiem. Atsevišķa uzmanība pievērsta maksātnespējas administratora rūpības (uzvedības) standartam un tā saturam.  Atslēgas vārdi: administratora civiltiesiskā atbildība, zaudējumu atlīdzināšanas pienākuma priekšnoteikumi, neatļauta darbība, krietns un rūpīgs administrators, saprātīgs vidusmēra administrators, zaudējumi, cēloniskais sakars.",0
247,Tautas nobalsošanas institūts demokrātiskā valstī,"Maģistra darbā ""Tautas nobalsošanas institūts demokrātiskā valstī"" autors analizē tautas nobalsošanas institūta normatīvo regulējumu, piemērošanas praksi Latvijā un valstīs ar salīdzināmu tiesību sistēmu. Maģistra darba mērķis ir izpētīt tautas nobalsošanas institūta normatīvo regulējumu un piemērošanas praksi, sniedzot priekšlikumus to pilnveidošanai. Maģistra darba izstrādē autors ir izmantojis vēsturiskās analīzes metodi, lai parādītu tautas nobalsošanas institūta vēsturisko attīstību, salīdzinošās analīzes metodi - lai salīdzinātu attiecināmo normatīvo regulējumu un tiesību normu piemērošanas praksi Latvijā un atsevišķās ārvalstīs, induktīvo metodi - lai no atsevišķiem secinājumiem izdarītu vispārīgus secinājumus, deduktīvo metodi - lai no vispārīgiem secinājumiem izdarītu konkrētus secinājumus. Magistra darbs sastāv no ievada, četrām nodaļām (tautas nobalsošanas un demokrātijas institūtu mijiedarbība; tautas nobalsošanas tiesiskais regulējums un tā piemērošanas prakse Latvijā; tautas nobalsošanas institūta izmantošanas ierobežojumi; tautas nobalsošana ārvalstīs) un kopsavilkuma (secinājumiem).",0
248,Ar likumu noteikto faktu pierādīšana un apstrīdēšanas prasības tiesvedībā.,"Prezumpciju piemērošana Latvijas civiltiesībās un civilprocesā nav sveša, tomēr darba gaitā autors ir konstatējis, ka Latvijas tiesu praksē nav vienota viedokļa par prezumpciju piemērošanas metodēm un prezumpciju ietekmi uz pierādīšanas pienākumu.  Darba gaitā autors, pētot citu valstu likumus un tiesību zinātnieku atziņas, salīdzinājumā ar Latvijas civilprocesuālo regulējumu piedāvā vispārēju prezumpciju definīciju un iedalījumu.  Atkarībā no prezumpciju iedalījuma darbā tiek noteikta katras prezumpcijas veida ietekme uz pierādīšanas pienākumu, kā arī prezumpciju pierādīšanas un apstrīdēšanas metodes.  Izpildot darba mērķi, proti, noskaidrojot, kāda ir prezumpciju loma pierādīšanas procesā, un noskaidrojot prezumpciju ietekmi uz pierādīšanas pienākumu, kā arī identificējot prezumpciju pierādīšanas un apstrīdēšanas īpatnības salīdzinājumā ar citu faktu pierādīšanu civilprocesā, tiek piedāvāti attiecīgi grozījumu Civilprocesa likumā.",0
249,Noziedzīgu nodarījumu nodokļu jomā pierādīšanas problēmas,"Kriminālprocesa likums ir spēkā no 2015.gada 1.oktobra. Būtiskas izmaiņas tajā tika veiktas 2017.gadā, kā arī šobrīd darbs pie šī likuma papildināšanas un uzlabošanas turpinās, par ko liecina Saeimas mājas lapā likumprojektu sadaļā esošā informācija.      Kopš 2005.gada pasaule ātri mainījusies, strauji attīstas tehnoloģijas, internets tiek izmantots kā platforma komercijai, tostarp uzņēmumu no dažādām valstīm darījumu slēgšanai un izpildei, ir parādījušas kriptovalūtas utt. Likumdevējam ir jāseko līdzi izmaiņām un jāpiedāvā situācijai un jaunai realitātei atbilstošu regulējumu, jo bez tā pastāv risks tiesiskuma nodrošināšanai demokrātiskā valstī. Latvijai arī jāizpilda starptautiskās prasības, kriminalprocesos, kuros iesaistītas personas no dažādām valstīm, ir jāsadarbojas ar citu dalībvalstu kompetentām iestādēm.      Kriminālprocesuāla regulējuma grozīšana vai papildināšana, savlaicīgi un ātri reaģējot uz pasaules izaicinājumiem krimināltiesību jomā ir vienīgais veids, kā nezaudēt kontroli par situāciju un kriminālprocesā nodrošināt objektīvu un taisnīgu noregulējumu.      Darba autores maģistra darbs “Noziedzīgu nodarījumu nodokļu jomā pierādīšanas problēmas” ir veltīts šāda tipa noziedzīgu nodarījumu kriminālprocesuālo aspektu analīzei – pierādīšanas priekšmeta, tipiskāko izmeklēšanas darbību analīzei un problēmjautājumu konstatēšanai.      Maģistra darba mērķis ir rast atbildi uz jautājumiem, kādas rodas problēmas pirmstiesas kriminālprocesā noziedzīgos nodarījumos nodokļu sfērā, kāpēc šīs problēmas rodas, kā arī, iespējams, sniegt savu skatījumu un pienesumu, kā šādas problēmas būtu novēršamas.       Darba galvenie uzdevumi ir: •Izprast pirmstiesas kriminālprocesā noziedzīgos nodarījumos nodokļu sfērā jēdzienu, kā tādu un tā būtību Latvijā pastāvošajā normatīvajā regulējumā; •Aplūkot noziedzīgo nodarījumu nodokļu sfērā iedalījumu un raksturojumu; •Sniegt atbildi uz izvirzīto darba mērķi, aplūkot problēmjautājumus, kas saistīti ar pirmstiesas kriminālprocesa problēmām noziedzīgos nodarījumos nodokļu sfērā.       Atslēgas vārdi: nodokļi, noziedzīgie nodarījumu nodokļu sfērā, izmeklēšana, pirmstiesas kriminālprocess.",0
250,Piespiedu nomas institūts.,"Maģistra darbā “Piespiedu nomas institūts” tiek izskatīta jau vairāk nekā 25 gadus aktuāla problēma piespiedu noma, kas ir radusies zemes reformas un nacionalizēto īpašumu denacionalizācijas rezultātā, pastāvot dalītam īpašumam.  Darbā tiek pētīts piespiedu nomas jēdziens un būtība, no piespiedu nomas izrietošās tiesiskās attiecības, ietverot, zemes un būves īpašnieka pienākumus un tiesības, tajā skaitā pienākumu slēgt līgumu. Darbā ir izskatīts arī jautājums par zemes īpašnieku prasījumu noilgumu piespiedu nomas ietvaros, gadījumā, ja zemes īpašnieks ir komersants, kā arī piespiedu nomas un tā regulējuma attīstība laika gaitā.  Darba rezultātā ir apkopota tiesu prakse, veiktie pētījumi un juristu viedokļi par piespiedu nomas aktuālajiem jautājumiem Latvijā.",0
251,Pastāvīgās pārstāvniecības darbības principi tiesiskā un demokrātiskā un tiesiskā valstī,"Maģistra darbā pētīta pastāvīgās pārstāvniecības institūta rašanās, attīstība un  nozīme tiesiskas un demokrātiskas valsts diskursā. Pētījumā salīdzinošā tvērumā aplūkota jēdziena saturiskā izpratne Latvijā, Amerikas Savienotajās Valstīs un Vācijā. Pētījumā tiek konstatēts, ka pēc BEPS pasākumu ieviešanas ir plašinājies pastāvīgās pārstāvniecības jēdziena saturiskais tvērums. Šo izmaiņu rezultātā to reģistrēšana ir kļuvusi par nerezidentu nodokļu maksātāju obligāto pienākumu. Tomēr pārstāvniecības klātesamība valstī daudzos gadījumos joprojām ir neskaidra. Starptautiskie uzņēmumi saimnieciskās darbības veikšanai aizvien vairāk izmanto e-komercijas pakalpojumus. Tāpēc saistībā ar šī institūta konstatēšanu valstī, nepieciešams papildināt OECD vadlīniju normas ar jauniem to noteikšanas kritērijiem. Eiropas Savienības  vienotā tirgus, it sevišķi e-komercijas, ietvaros vienlīdzīgas konkurences nodrošināšanai nepieciešams izstrādāt jaunu normatīvo regulējumu.",0
252,"Elektroniskie pierādījumi, to iegūšana un novērtēšana kriminālprocesā","Maģistra darba tēma „Elektroniskie pierādījumi, to iegūšana un novērtēšana kriminālprocesā” izvēlēta tāpēc, ka informācijas aprite elektroniskā formā nemitīgi palielinās, bet Latvijā elektronisko pierādījumu termins tiek ļoti reti minēts tiesu praksē.  Pētījuma mērķis bija noskaidrot šī tiesību institūta piemērošanas problēmas un piedāvāt to risinājumus. Darba uzdevumi bija: iepazīties ar juridiskās literatūras atziņām, izpētīt un analizēt tiesisko regulējumu, krimināllietu materiālus un tiesu nolēmumus. Darbā izvirzīti dažādi ierosinājumi elektronisko pierādījumu institūta attīstībai, piemēram, visas elektroniskās informācijas nošķiršana no dokumenta analoģijas, atsevišķa regulējuma ieviešana par datu pārmeklēšanu, kas būtu nošķirama no apskates, un kriminālprocesā atsevišķa statusa ieviešana elektroniskās informācijas nesējiem.",0
253,Izmeklēšanas darbību īpatnības saistībā ar nepilngadīgajiem,"Kriminālprocesa likums (turpmāk – KPL)  kopš tā pieņemšanas 2005.gada 21.aprīlī ir piedzīvojis vairākus grozījumus. KPL panti, kuri nosaka kārtību, kā veicama nepilngadīgo pratināšana, KPL ir iekļauti jau kopš tā pieņemšanas dienas. Šie panti laika gaitā ir piedzīvojuši vairākus grozījumus, tomēr līdz šai dienai likumdevējs nav uzskatījis par nepieciešamu noteikt plašāku regulējumu, kas aptvertu visu izmeklēšanas darbību veikšanas procesu, kas saistās ar nepilngadīgajiem. Līdz pat šodienai KPL regulē tikai pratināšanas veikšanu ar nepilngadīgajiem, atstājot lielu neskaidrību daudzos jautājumos, kas saistās ar izmeklēšanas darbību veikšanu ar nepilngadīgajiem. Darba mērķis bija izpētīt izmeklēšanas darbību veikšanu ar nepilngadīgajiem un konstatēt nepilnības normatīvajā regulējumā, kā arī sniegt priekšlikumus normatīvo aktu grozījumiem, lai pilnveidotu izmeklēšanas darbību veikšanas procesu pret nepilngadīgajiem. Lai sasniegtu izvirzītos mērķus, apskatīta izmeklēšanas darbību veikšana ar nepilngadīgajiem Latvijas teritorijā sākot no 1985.gada Latvijas Padomju Sociālistiskās Republikas Kriminālprocesa kodeksu līdz spēkā esošajai KPL redakcijai, apskatīt gan Latvijas, gan ārvalstu teorētiķu viedokli ar darba tematiku saistītos jautājumos. Darba izstrādes procesā autors pārliecinājās par problemātikas esamību un konstatēja arī iespējamos likuma uzlabojumus un izteica savu viedokli par to.",0
254,"Nolēmumu izpilde trešajās valstīs lietās, kas skar nepilngadīgo tiesības","Strauji pieaugot personu mobilitātei, rodas nepieciešamība dažādu jautājumu risināšanā ģimenes tiesību jomā. Viens no šiem jautājumiem ir ārvalsts nolēmumu atzīšana un izpilde trešajās valstīs lietās, kas skar ar saskarsmes tiesībām, aprūpi, aizgādību un aizbildnību saistītos jautājumus. Ir virkne trešo valstu, ar kurām Latvijai trūkst tiesisko instrumentu minētā jautājumā risināšanā, kā rezultātā Latvijas kompetento iestāžu redzeslokā nonāk situācijas, kas var būtiski skart bērna tiesības. Darba galvenie mērķi ir aplūkot ārvalsts nolēmumu atzīšanas un izpildes īpatnības trešajās valstīs minētajās lietās, kā arī izdarīt secinājumus un atrast risinājumu šo jautājumu skatīšanai attiecībās ar trešajām valstīm. Darba rezultātā autore secinājusi, ka pastāv pozitīva tendence ārvalsts nolēmumu atzīšanas un izpildes jautājumu risināšanā trešajās valstīs, savukārt attiecībās ar ASV pēc iespējas efektīvāku rezultātu ir iespējams panākt vienīgi savstarpējības principa ietvaros.",0
255,Ministru kabineta izveidošanas tiesiskā regulējuma pilnveidošanas iespējas Latvijā,"Maģistra darba autors ir veicis Latvijas Republikas Ministru kabineta izveidošanas procesa pētījumu ar mērķi noteikt, kādas izmaiņas Satversmē šobrīd ir nepieciešamas, lai sekmētu Ministru kabineta izveidošanas procesa vienkāršošanu un efektivitāti. Jānodrošina līdzsvars starp Saeimu, Valsts prezidentu un Ministru kabinetu, jo pašlaik Ministru kabinets Valsts prezidenta kreatīvo funkciju ierobežošanas rezultātā ir pārāk atkarīgs no Saeimas. Darba ietvaros tiek izanalizēti Satversmes panti, kas regulē Ministru kabineta formēšanas procesu, tiek izskatīti priekšlikumi procesa pilnveidei un citu valstu pieredze šajā jautājumā. Maģistra darba autors savos pētījumos ir nonācis pie secinājuma, ka Latvijai ir nepieciešams ieviest racionalizētā parlamentārisma sistēmu, pārņemot citu Eiropas valstu pieredzi un grozot atsevišķus normatīvos aktus, lai paaugstinātu Ministru kabineta izveidošanas procesa un darbības efektivitāti.",0
256,Aizdomīgu vai neparastu  darījumu izpratne un ar tiem saistīto ziņojumu samazināšanas iespējas,"Ziņošana par aizdomīgiem vai neparastiem darījumiem ir viens no veidiem, kas palīdz atklāt un novērst noziedzīgi iegūtu līdzekļu legalizāciju un terorisma finansēšanu vai šādu darbību mēģinājumus. Lai šis process būtu kvalitatīvs un rezultētos ar ziņojuma tālāku iesniegšanu tiesībsargājošajām iestādēm, pēc autores domām, ļoti būtiski ir tas, lai visiem Noziedzīgi iegūtu līdzekļu legalizācijas un terorisma novēršanas likuma subjektiem būtu vienota izpratne par prasībām, kādas ir ziņojumu sniegšanas procesā.  Darbā galvenokārt tiek analizēts ārējo normatīvo aktu regulējums saistībā ar aizdomīgu vai neparastu darījumu ziņošanas procesu un tajā iesaistītajiem subjektiem, dažādu valsts iestāžu ziņojumi un rezultātu pārskati saistībā ar minēto jomu, kā arī savstarpējā sadarbība starp šīm personām. Pētījumā norādītie ierosinājumi galvenokārt ir saistīti ar to, lai samazinātu ziņojumu skaitu par neparastiem vai aizdomīgiem darījumiem, kā arī, lai uzlabotu iesniegto ziņojumu kvalitāti, kas varētu atvieglot atbildīgo valsts iestāžu darbu pie šādu ziņojumu analīzes.",0
257,"Darba dalīšana starp dzimumiem tradicionālā sabiedrībā - latviešu dainās un ebreju, musulmaņu sabiedrībā","Maģistra darba tēma ir “Darba dalīšana starp dzimumiem tradicionālās sabiedrībās- latviešu dainās un ebreju, musulmaņu sabiedrībā.” Autore šo tēmu izvēlējās, jo jautājums par darba dalīšanu starp dzimumiem, neskatoties un formāli pastāvošo dzimumu vienlīdzību, joprojām ir aktuāls. Tāpēc šī darba ietvaros autore vēlas izpētīt darba dalīšanu starp dzimumiem tradicionālā sabiedrībā, izmantojot ebreju, musulmaņu un latviešu dainās atspoguļoto sabiedrības dzimumu struktūru. Darba ietvaros autore salīdzinās kopīgās un atšķirīgās iezīmes darba dalīšanā starp ebreju, musulmaņu un latviešu sabiedrībām- no vienas puses tradicionālām, bet no otras puses kultūras ziņā ļoti atšķirīgām. Tā kā mūsdienās pastāv arvien lielāka globalizācija un kultūru saplūšana, ir svarīgi izprast arī atšķirīgas kultūras un atrast to kopējās iezīmes.  Autore piekrīt E.Dirkema uzskatam, ka sociālā noslāņošanās, kas izpaužas darba dalīšanā, ir sabiedrības attīstības pakāpes rādītājs. Darba dalīšana sabiedrībā tiek uzskatīta par sabiedrības attīstības mērauklu, tas liecina, ka sabiedrība ir sasniegusi noteiktu attīstības pakāpi. Jo augstāk attīstīta sabiedrība, jo detalizētāka darbu dalīšana, līdz ar to paaugstinās cilvēku dzīves kvalitāte. Jebkurā sabiedrībā pastāv darba dalīšana, tā izriet gan no cilvēka fiziskās, gan intelektuālās attīstības, kā arī no dabas dotajām dzimuma atšķirībām. Tradicionālajās sabiedrībās, neskatoties uz ģeogrāfiski atšķirīgajām atrašanās vietām, pastāv daudz kopīgu iezīmju darba dalīšanā starp dzimumiem- sievietes tradicionālajās sabiedrībās bija saistītas ar māju un pavardu, savukārt vīrieši veica fiziski smagākos darbus un nodrošināja ģimeni ar iztiku.",0
258,Zvērinātu tiesa izpildītāja piemērojamie piespiedu izpildes līdzekļu piedziņas procesā pret fizisku personu.,"Vērtējot tiesu praksi, publikācijas piespiedu izpildes jautājumos un nacionālo izpildes procesa regulējumu salīdzinājumā ar ārvalstīm joprojām vērojamas nepilnības nolēmumu izpildes jomā. Darba mērķis ir, pirmkārt, noteikt samērīguma principa interpretācijas robežas, kas ir izpildes procesa pamatuzdevums, līdzsvarojot piedzinēja tiesības saņemt no parādnieka izpildījumu un parādnieka tiesiskās intereses, kas izriet no īpašuma tiesībām, otrkārt, norobežot tiesu izpildītāja, piedzinēja un parādnieka procesuālās darbības izpildes procesā un, treškārt, noteikt priekšnoteikumus piespiedu līdzekļu piemērošanai, aplūkojot to problemātiku. Darba rezultātā autore secina, ka normu interpretācijas ceļā iespējams efektivizēt nolēmumu izpildi un uzlabot komunikāciju iesaistīto pušu starpā, ievērojot vispārējos tiesību principus.",0
259,Īpašā mantas  konfiskācija,"Maģistra darba būtība ir par noziedzīgi iegūtu mantu un īpašo mantas konfiskācijas institūtu, kas Latvijas Republikas krimināltiesību jomā mūsdienās kļuvis par aktuālu tiesību institūtu. Darba mērķis ir izpētīt ar mantas konfiskāciju saistītos likuma regulējumus, to vēsturisko attīstību, salīdzinot tos ar ārvalstu regulējumiem, sniegt savu vērtējumu. Mērķa sasniegšanai aplūkots Latvijas normatīvais regulējums par noziedzīgi iegūtu mantu un īpašo mantas konfiskāciju. Izpētīta juridiskā literatūra, tiesībzinātnieku un praktiķu viedokļi, juridiskā prakse un ārvalstu tiesību ziņojumi. Veikta salīdzināšana ar vēsturiskajām likuma redakcijām un ārvalstu regulējumiem.",0
260,Labticīgais ieguvējs noziedzīgi iegūtā nekustamā īpašumā.,"Maģistra darba tēma ir “Labticīgā ieguvēja aizsardzība īpašuma noziedzīgas iegūšanas kontekstā”. Raugoties no civiltiesību prizmas, noregulējot kustamu un nekustamu lietu piederības jautājumus, visbiežāk  labticīgā ieguvēja intereses prevalē par citu subjektu interesēm. Turpretī, raugoties no krimināltiesību prizmas, noregulējot kustamu un nekustamu lietu piederības jautājumus, cietušā intereses prevalēs pār labticīgā ieguvēja interesēm. Labticīgā ieguvēja aizsardzības princips nav absolūts princips, no tā ir izdarāms izņēmums. Līdz ar to, autors darbā pētīs īpašuma iegūšanu ar nodošanu attiecībā uz kustamām un nekustamām lietām, zemesgrāmatu publiskās ticamības principu, lietas labticīgas iegūšanas jēdzienu un priekšnosacījumus no civiltiesību skatu punkta. Tā pat, autors pētīs mantas jēdzienu, to atšķirības divās dažādās tiesību nozarēs, kustamu un nekustamu lietu noziedzīgu iegūšanu, mantas piederības jautājumus kriminālprocesā. Visbeidzot, autors darbā izpētīs, labticīgā ieguvēja aizsardzības principu pretstatā cietušā aizsardzības principam. Papildus jau minētajam, caur savas tiesiskās izpratnes prizmu, autors darbā sniegs vērtējumu un piedāvās atšķirīgu tiesisko risinājumu attiecībā uz mantas piederības jautājumiem, jau pastāvošajai kārtībai. Darba mērķis ir izpētīt labticīgā ieguvēja aizsardzības principu, tā izņēmumus, divās dažādās tiesību nozarēs. Darbs sastāv no 3 nodaļām un 11 apakšnodaļām, ievada un kopsavilkuma.  Atslēgvārdi: Civillikums, Civilprocess, Krimināllikums, Kriminālprocess, kustamu un nekustamu lietu iegūšana, noziedzīgi iegūtas kustamas un nekustamas lietas, labticīgā ieguvēja aizsardzības princips, tā izņēmumi, cietušā aizsardzības princips.",0
261,Valsts valoda kā vērtība: tās pielietojums un nozīme augstākās izglītības procesā,"Maģistra darba mērķis ir atklāt valsts valodas pielietojuma aspektu augstākajā izglītībā saturu un nozīmi, apzināt attiecīgās problēmas un īpatnības, rast atbilstošus risinājumus normatīvā regulējuma pilnveidei. Lai sasniegtu šī darba mērķi, analizēts attiecīgais normatīvais regulējums un apzināta jautājumu problemātika praksē četros aspektos. Izteikti konkrēti priekšlikumi divu Ministru kabineta noteikumu pilnveidei par studiju programmas īstenošanā iesaistīto mācībspēku attiecīgās valodas prasmi un par diasporas locekļu pienākumu apliecināt valsts valodas prasmi, Augstskolu likuma pilnveidei par kopīgo studiju programmu īstenošanas valodu, kā arī Valsts valodas likuma pilnveidei par subjektu loka, attiecībā uz kuru nosakāma minimālā valsts valodas prasme, paplašināšanu.",0
262,Savstarpējo aizdevumu platformu tiesiskā regulējuma problēmas Latvijā un Eiropas Savienībā.,"Kopfinansējums ir viens no relatīvi jaunajiem alternatīvajiem finansējuma piesaistes veidiem, kas vienlaicīgi ļauj personām, kas vēlas īstenot kādu biznesa ideju, uzsākt saimniecisko darbību vai īstenot kādu projektu, viegli piesaistīt lielu daudzumu investoru, savukārt investoriem ir iespēja ieguldīt savus personīgos līdzekļus, tādā veidā palielinot savu kapitālu vai saņemto pretī kādu labumu (piemēram, produktu vai pakalpojumu). Savstarpējo aizdevumu modelis, kas ir viens no kopfinansējuma veidiem, dod iespēju projektu izstrādātājiem saņemt aizdevumu no citām fiziskām vai juridiskām personām, izmantojot savstarpējo aizdevumu platformu, un ļauj investoriem aktīvi izvēlēties kā to līdzekļi tiek ieguldīti, tai skaitā, izvēlēties personas, kurām izsniegt aizdevumu. Darba ietvaros autore aplūko kopfinansējumu kā mūsdienīgu risinājumu nepieciešamībai pēc finansējuma, tā veidus, koncentrējoties tieši uz savstarpējiem aizdevumiem, izpratnes maiņu par to, uz kādiem pakalpojumiem var attiecināt terminu “savstarpējie aizdevumi”, kā arī iezīmē būtiskākos riskus visām iesaistītajām pusēm, kontekstā ar šobrīd esošo regulējumu un plānoto regulējumu Latvijas un Eiropas Savienības līmenī. Darbā autore nonāk pie secinājuma, ka valsts iestādes, tiesu vara un likumdevējs, vismaz uz darba sagatavošanas brīdi, ir izvēlējušies konservatīvu pieeju tam, kādus pakalpojumus var uzskatīt par kopfinansējuma pakalpojumiem. Neskatoties uz to, kopfinansējuma, tai skaitā, savstarpējo aizdevumu, pakalpojumu sniegšanas regulējuma izstrāde ir vērtējama pozitīvi.",0
263,Noziedzīgi iegūtu līdzekļu legalizācijas un terorisma finasēšanas novēršanas nozares tiesiskā regulējuma nepilnības banku sektorā.,"Noziedzīgi iegūtu līdzekļu legalizācijas un terorisma finansēšanas novēršanas (turpmāk NILLTFN) joma ir kļuvusi ļoti aktuāla gan valsts līmenī, gan starptautiskā līmenī. Kredītiestādes ir vienas no galvenajiem NILLTFN likuma  subjektiem. Ņemot vērā jaunākās tendences NILLTFN jomā, kredītiestāžu topošajiem un esošajiem klientiem, nākas saskarties ar virkni sarežģījumiem darījumu attiecībās ar kredītiestādēm. Kredītiestādēm ir uzlikts pienākums un ievērojama atbildība pārzināt savus klientus un klientu veiktos darījumus. Uzraugošās institūcijas (FKTK) sodi pret kredītiestādi, ja kredītiestādes neizpilda NILLTFN likuma prasības var izpausties kā naudas sodi vai pat licences anulēšana. Lai izvairītos no uzraugošās institūcijas sodiem un izpildītu likumā noteiktās prasības, kredītiestādes atsaka gan potenciālajiem klientiem kontu atvēršanas, gan esošajiem klientiem slēdz kontus. Kredītiestādes slēdz klientu kontus, ja veicot klienta izpēti nav spējusi iegūt pietiekamu informāciju klienta identifikācijas prasību izpildei, vai, veicot klienta padziļināto izpēti, nav ieguvusi pietiekamu informāciju, lai iegūtu pārliecību, ka klients nav saistīts ar NILLTF. Kredītiestāžu rīcībai, vienpusēji atkāpjoties no pakalpojumu līgumiem, kas noslēgti ar klientiem, ir jābūt atbilstošai vispārējiem Civillikuma 1589. panta noteikumiem . Noteiktie gadījumi, kas pieļauj pakalpojumu līgumu izbeigšanu uz NILLTFN likuma pamata ir plaši interpretējami, līdzīgi ir ar kredītiestādes un klienta savstarpējā līgumā ietvertajiem nosacījumiem, pamatojoties uz kuriem, kredītiestādes atsaucas slēdzot klientu kontus. Ņemot vērā minēto, pastāv iespēja, ka tiek pārkāpts Civillikuma 1587.pantā ietvertais “pacta sunt servanda” princips – līgumi ir jāpilda princips, ja līgums tiek izbeigts bez tiesiska iemesla. Ņemot vērā to, ka tiek saņemtas sūdzības no kredītiestāžu klientiem un publiski tiek izteikti apgalvojumi , ka kredītiestādēm ir atstāta pārāk liela visatļautība, tad autors darba ietvaros ir izpētījis, kādos gadījumos kredītiestāde var vienpusēji atkāpties no noslēgtajiem pakalpojuma līgumiem ar klientu. Darba noslēgumā sniegts viedoklis kādas izmaiņas būtu jāveic, lai nepieļautu “līgumi ir jāpilda principa” pārkāpumus. Darbā sniegts ieskats problēmas būtībā un ierosinājumi likuma grozījumiem. līgums, līguma izbeigšana, noziedzīgi iegūtu līdzekļu legalizācija, kredītiestāde, klientu izpēte, Pacta sunt servanda.",0
264,Zemes zem daudzdzīvokļu dzīvojamām mājām piespiedu nomas aktuālie jautājumi.,"Neskatoties uz apstākli, ka piespiedu dalītā īpašuma tiesiskās attiecības Latvijā pastāv jau vairāk kā 20 gadus, līdz pat šī darba tapšanai pētāmais jautājums nav zaudējis savu aktualitāti. Tieši otrādi, tas turpina raisīt aktīvas diskusijas un ievērojamu rezonansi kā sabiedrības, kā arī tiesību teorētiķu un praktiķu vidū. Tieši šī darba tapšanas laikā par vairākiem ar pētāmo jautājumu saistītajiem tiesību jautājumiem publiskajā telpā norisinājās aktīvas diskusijas, atsevišķos gadījumos izskanot pat polāri pretējiem viedokļiem. Arī tiesu praksē gan pirms darba tapšanas, gan arī tās laikā regulāri parādījušies jauni nolēmumi, kas saturēja nozīmīgas atziņas un ar tām saistītas tiesnešu atsevišķas domas. Visbeidzot, darba tapšanas laikā norisinājās darbs pie jaunā piespiedu dalītā īpašuma normatīvā regulējuma izstrādes, kā arī piespiedu dalītā īpašuma izbeigšanas normatīvā regulējuma pieņemšanas Saeimā. Visas minētās aktualitātes to savstarpējā kopsakarā, ievērojot saistībā ar katru no tām izteikto viedokļu skaitu un daudzveidību, ļāva šī darba autoram ne vien ievērojami pilnveidot savas zināšanas, bet arī sekmēja kritiskas domāšanas attīstību un prasmi iesaistīties diskusijā ar citu viedokļu autoriem. Šajā maģistra darbā tā autors iezīmē svarīgākos piespiedu dalītā īpašuma, kurā ir iesaistītas daudzdzīvokļu dzīvojamās mājas, problēmjautājumus, izsaka priekšlikumus to efektīvai un juridiski pamatotai atrisināšanai, kā arī izsaka priekšlikumu par piespiedu dalītā īpašuma, kurā ir iesaistītas daudzdzīvokļu dzīvojamās mājas, klasifikācijas ieviešanu un tai sekojošo normatīvā regulējuma diferenciāciju atbilstoši attiecību paveidiem.",0
265,Tiesneša atbildība kā līdzeklis taisnīguma nodrošināšanai,"Tā kā tiesa ir vienīgā institūcija, kurai ir tiesības spriest tiesu, tiesnesis ir tas, kurš nes atbildību par to, lai lietas dalībnieki nonāktu pie taisnīga lietas iznākuma. Personai ir tiesības uz lietas likumīgu izskatīšanu, ko nodrošina tieši tiesa (tiesnesis) un gadījumā, ja tas netiek nodrošināts tiesnesim iestājas atbildība un viņa rīcība tiek vērtēta. Gan pildot amata pienākumus, gan arī ārpus darba tiesnesim ir jāievēro likumā paredzētās normas un tiesneša ētika. Spriežot tiesu tiesnesim nedrīkst būt savas intereses un viņš ir pakļauts vienīgi likumam.  Pieļauta pārkāpuma gadījumā, tiesnesim jānes atbildība par savu rīcību, un viņš nav no tās atbrīvots. Maģistra darba temats ir “Tiesneša atbildība kā līdzeklis taisnīguma nodrošināšanai”. Maģistra darba  mērķis ir veikt tiesnešu atbildības regulējuma izpēti un analīzi, noskaidrojot, vai tiesneša atbildība ir tā, kas nodrošina taisnīguma ievērošanu un, vai esošais disciplināratbildības regulējums “liek” tiesnesim rīkoties taisnīgi, lai neiestādos atbildība un netiktu piemērots sods. Darbā tiek aplūkoti un analizēti tiesnešu pārkāpumi, kā arī autore sniedz priekšlikumus, kas, iespējams, samazinātu izdarīto pārkāpumu skaitu.  Maģistra darbs sastāv no 3 nodaļām. Kopējais darba apjoms ir 63 lappuses.",0
266,"Kriminālprocesā aizskartā mantas īpašnieka statuss, tiesību un pienākumu apjoms","Aizskartā mantas īpašnieka statuss mūsdienās nav plaši pētīts, tādēļ ar šī maģistra darba palīdzību tiek izprasta aizskartā mantas īpašnieka statusa būtība, apzināta tā statusa iegūšana un zaudēšana, kā arī apskatīts tā tiesību un pienākumu apjoms, salīdzinot ar citiem procesa dalībniekiem. Ņemot vērā, ka aizskartā mantas īpašnieka statuss ir maz pētīts, tā piemērošanai un ikdienas pielietošanai ir neskaitāmas nepilnības, kuras tiek apskatītas un analizētas šī darba ietvaros. Turklāt tiek piedāvāti priekšlikumi problemātikas novēršanai.",0
267,Brīvības atņemšanas soda jēdziens un mērķis,"Maģistra darba temats ir “Brīvības atņemšanas soda jēdziens un mērķis”. Tā kā noziedzība ir pastāvējusi kopš radās sabiedrība, tad līdz ar to tai līdzās pastāv sods, kas attīstījies līdz ar sabiedrības izpratni par tā mērķi un nozīmi. Brīvības atņemšana kā soda veids jau vēsturiski ir izmantots, lai sodītu vainīgos par izdarītajiem pārkāpumiem. Jāatzīst, ka brīvības atņemšana ir bargākais soda veids, kas paredz personas izolāciju no sabiedrības. Maģistra darba mērķis ir noskaidrot un izprast vispārēji soda jēdziena un mērķa būtību, brīvības atņemšanas soda lomu, kā arī izzināt problēmas, kas rodas kvalifikācijā.  Darba uzdevumi ir izpētīt brīvības atņemšanas vēsturi, vispārējo soda jēdziena un mērķa būtību, brīvības atņemšanas jēdzienu un to tiesisko regulējumu, tiesu praksi par brīvības atņemšanas piemērošanas problemātiku, kā arī ārvalstu tiesiskos regulējumus par brīvības atņemšanas jēdzienu un mērķi.  Maģistra darbs izstrādāts balstoties uz Latvijas Krimināllikumu, ārvalstu krimināllikumiem un latviešu, ārzemju krimināltiesību autoru viedokļiem, atzinumiem, kā arī Latvijas tiesu praksi.  Atslēgvārdi: brīvības atņemšana, sods, soda mērķis, noziedzīgs nodarījums, Krimināllikums, tiesu prakse, krimināltiesības.",0
268,Darbinieku ar invaliditāti tiesiskā aizsardzība Latvijas normatīvo aktu tvērumā.,"Temats „Darbinieku ar invaliditāti tiesiskā aizsardzība Latvijas Republikas normatīvo aktu tvērumā”  ir aktuāla un izpētes vērta. Darbā ir analizēts invaliditātes tiesiskais regulējums un tiesu prakse nodarbinātības jomā starptautiskajos, Eiropas Savienības un Latvijas Republikas tiesību aktos. Darbā ir redzama invaliditātes definīcijas analīze un trūkumi, darbinieka un darba devēja tiesības un pienākumi nodarbinātības attiecībās, kā arī  darba attiecību izbeigšanas gadījumā ir analizēts Darba likuma 109.panta otrajā daļā minētais aizliegums uzteikt darba līgumu ar darbinieku, ja viņš ir atzīts par invalīdu.  Darbā ir norādīti biežāk sastopamie kavēkļi un iespējamie risinājumi kā veicināt personu ar invaliditāti integrēšanos darba tirgū.",0
269,Mantiska rakstura kritēriji Krimināllikuma sevišķās daļas normās,"Darba tēma: Mantiska rakstura kritēriji Krimināllikuma sevišķās daļas normās. Darbā pētīts: kā mantiska rakstura kritēriji atspoguļojas Krimināllikuma normās; ko tie raksturo. Darba mērķis: izpētīt mantiska rakstura kritēriju atspoguļojumu Krimināllikumā, aptverot vispārīgā raksturojuma, vēsturiskās attīstības, to jēdzienu un būtības izpēti, noskaidrojot, kā nosakāma priekšmeta vērtība un zaudējumu apmērs, papildus iepazīstoties ar mantiska rakstura kritēriju atspoguļojumu ārvālstu normatīvajā regulējumā, tādā veidā izanalizējot katru no mantiska rakstura kritērijiem. Darba uzdevumi: izpētīt pieejamo literatūru, iepazīties ar ārvalstu normatīvo regulējumu; analizēt katru mantiska rakstura kritēriju, salīdzināt tos; apkopot iegūto informāciju; izdarīt secinājumus. Iegūtie rezultāti: iegūts pārskats par katru no mantiska rakstura kritērijiem, to atspoguļojumu Krimināllikuma normās. Noskaidrots, ka citu valstu Kriminālkodeksu regulējumos apmērs ir izteikts konkrētā naudas summā, taču Latvijā apmēru raksturojums veiksmīgi ietverts likumā “Par Krimināllikuma spēkā stāšanās un piemērošanas kārtību” un izteikts minimālajās mēnešalgās. Šobrīd tiek lemts par jauna vērtējuma jēdziena kā maznozīmīgs noziedzīgs nodarījums ieviešanu krimināltiesību nozarē. Atslēgas vārdi: neliels apmērs, ievērojams apmērs, liels apmērs, būtisks kaitējums, smagas sekas.",0
270,Nekustamā īpašuma piespiedu atsavināšana un ievešana valdījumā.,"Problemātika, kas saistīta ar nekustamā īpašuma piespiedu atsavināšanu galvenokārt izriet no tā, ka personas nav informētas par šī procesa uzsākšanu no tiesu izpildītāja neatkarīgu iemeslu dēļ, proti, personas nesaņem sev adresētus pasta sūtījumus, kā rezultātā tiek nokavēti termiņi parāda samaksai un arī pārsūdzēšanas termiņi, kā arī parādnieki bieži vien neizmanto likumā noteikto savu tiesību aizsardzību. Savukārt problēmas, kas izriet no ievešanas nekustamā īpašuma valdījumā vēl joprojām pastāv saistībā ar īres līgumiem, proti, ne jaunais ieguvējs, ne arī zvērināti tiesu izpildītāji līdz pat ievešania valdījumā nav informēti par to, ka nekustamais īpašums ir apgrūtināts ar īres līgumu.  Darba mērķis ir izpētīt un raksturot piedziņnas vēršanas uz nekustamo īpašumu un ievešanas valdījumā īpatnības, kā arī noteikt tiesiskā regulējuma problēmas šajos jautājumos un izteikt priekšlikumus šo problēmu risināšanai.  Darba rezultātā tiek izdarīti vairāki secinājumi gan par tiesību normu regulējumu nepilnībām, gan arī tiesību normu piemērojamības nepilnībām, kā arī izteikti vairāki grozījumu priekšlikumi Civilprocesa likumā un likumā „Par dzīvojamo telpu īri”, kā rezultātā padarītu šo izpildu darbību caurredzamāku un efektīvāku.",0
271,Darba koplīguma nozīme darba tiesiskajās attiecībās.,"Maģistra darba tēma ir “Darba koplīguma nozīme darba tiesiskajās attiecībās”. Mūsdienu darba attiecībās sociālais dialogs un tā rezultātā noslēgtais darba koplīgums ir aktuāls temats Latvijas Republikā, par ko liecina liels pētījumu skaits šajā jomā.  Darba koplīgumi uzlabo darba vietu kvalitāti, pilnveido atlīdzības sistēmu, veicina darba drošību un paaugstina darbinieku ieguldījumu uzņēmumā. Tie stiprina tautsaimniecību, uzņēmumu konkurētspēju, kā arī būtiski mazina ēnu ekonomiku. Maģistra darba mērķis ir noskaidrot priekšnoteikumus darba koplīguma noslēgšanai, identificēt problēmjautājumus saistībā ar darba koplīguma regulējošo tiesību normu piemērošanu praksē un sniegt atbildes uz tiem. Pētījuma rezultātā ir veikti secinājumi par sociālā dialoga attīstības priekšnoteikumiem, konstatēti trūkumi darba koplīguma tiesiskajā regulējumā un izteikti iespējamie risinājumi trūkumu novēršanai, piedāvājot veikt attiecīgas izmaiņas normatīvajos aktos, kā arī sniegti priekšlikumi kā veicināt darba koplīguma autoritāti.",0
272,Kriminālatbildība par noziedzīgi iegūtu līdzekļu legalizāciju,"Maģistra darbā “Kriminālatbildība par noziedzīgi iegūtu līdzekļu legalizēšanu”, tiek aplūkotas noziedzīgi iegūtu līdzekļu legalizēšanas novēršanas normatīvā regulējuma aktuālās problēmas. Darbs satur noziedzīgi iegūtu līdzekļu legalizācijas regulējuma analīzi, saistītās tiesu prakses, tiesību literatūras un tiesību pētnieku izdevumos pausto viedokļu izpēti.  Darba gaitā autors apskata pastāvošās problēmas, kas saistītas ar Noziedzīgi iegūtu līdzekļu legalizācijas un terorisma finansēšanas novēršanas likuma 5.panta un Krimināllikuma 195.panta plašo tvērumu, kas rada kolīziju ar citām Krimināllikuma normām un apgrūtina noziedzīga nodarījuma kvalifikāciju. Autora secinājumi un ierosinājumi ir vērsti uz Krimināllikuma pilnveidošanu, kā arī pārlieku izvērstā noziedzīgi iegūtu līdzekļu legalizācijas novēršas regulējuma tvēruma robežu iezīmēšanu un normu konkurences risināšanu.",0
273,Noziedzīgi iegūtu līdzekļu legalizācija,"Maģistra darba tēmas izvēle saistīta ar to, ka noziedzīgi iegūtu līdzekļu legalizācija ir būtiska problēma gan Latvijā, gan citviet pasaulē. Tā atstāj būtisku ietekmi uz valstu tautsaimniecībām, tāpēc nepieciešams padziļināti izpētīt normas, kas regulē noziedzīgi iegūtu līdzekļu legalizācijas novēršanu.  Maģistra darbā ir izpētīti ar noziedzīgi iegūtu līdzekļu legalizāciju saistīti normatīvie akti, to grozījumi, analizētas izmaiņas, ko konkrētie normatīvie akti ir radījuši. Tāpat ir salīdzināti Latvijas un ārvalstu likumi, to kopīgais un atšķirīgais, tiek analizēta Krimināllikuma divu normu savstarpējā nošķiršanas nepieciešamība, kā arī veikta noziedzīgi iegūtu līdzekļu sastāva juridiskā analīze un izdarīti secinājumi. Darbs balstīts uz normatīvajiem aktiem, juridisko literatūru, dažādām publikācijām, kā arī tiesu praksi. Atslēgvārdi: noziedzīgi iegūti līdzekļi, noziedzīgi iegūtu līdzekļu legalizācija, finanšu līdzekļi.",0
274,Personiskie pierādīšanas līdzekļi civilprocesā.,"Maģistra darbā, kurš sastāv no piecām nodaļām, tiks skatītas Civilprocesa likuma daļas, kas saistītas ar personiskajiem pierādīšanas līdzekļiem, sniedzot vispārīgu pierādījumu un pierādīšanas jēdzienu skaidrojumu, analizējot to lomu lietas izskatīšanā un aplūkojot personisko pierādīšanas līdzekļu jēdzienu un būtību. Autore analizēs personiskos pierādīšanas līdzekļus apzinot pastāvošos problēmjautājumus un izvērtējot iespējamās alternatīvas.      Rezultātā autore izdara secinājumus un ierosina priekšlikumus Civilprocesa likuma normu pilnveidošanai un grozīšanai attiecībā uz pierādījumu iesniegšanas termiņu, vērtē nepieciešamību pieļaut rakstveida liecinieku liecības tiesā, zvēresta institūta ieviešanu, rosina veikt grozījumus Civilprocesa likuma 73.1 panta pirmajā daļā, Civilprocesa likuma 104.pantā un citos pantos.",0
275,Cilvēktiesības uz ūdeni un  no tām izrietošie valstu pienākumi,"Maģistra darbā ir izpētīta cilvēktiesību uz ūdeni un sanitāriju ģenēze un saturs starptautiskā, Eiropas Savienības un Latvijas Republikas līmenī, kā arī šo tiesību tipiskākie pārkāpumi un aizsardzības mehānismi. Maģistra darbs sastāv no sešām nodaļām: pirmajā nodaļā tiek apskatīta cilvēktiesību uz ūdeni ģenēze no 19.gadsimta beigām līdz pat mūsdienām, otrajā nodaļā autore izklāsta cilvēktiesību uz ūdeni saturu un adekvāta ūdens kritērijus, trešajā nodaļā ir izklāstīts pienākumu katalogs, kas izriet no cilvēktiesībām uz ūdeni, ceturtā nodaļa veltīta šo cilvēktiesību satura un tiesiskā regulējuma apskatam Eiropas Savienības tiesībās, piektā nodaļa veltīta Latvijas Republikas tiesību apskatam, savukārt sestajā nodaļā ir aprakstīti tipiskākie cilvēktiesību uz ūdeni pārkāpumi, kā arī indivīdam pieejamie visu līmeņu tiesību aizsardzības līdzekļi.",0
276,Aizskartais mantas īpašnieks kriminālprocesā Latvijā,"Latvijas kriminālprocesuālajās tiesībās 2009. gada 1. jūlijā tika pieņemti kārtējie grozījumi kriminālprocesa jomā un likums tika papildināts ar jaunu kriminālprocesa dalībnieku – “aizskartais mantas īpašnieks”. Aizskartais mantas īpašnieks kriminālprocesā ir dalībnieks, kura manta var tikt ierobežota kriminālprocesa ietvaros. Kriminālprocesa likuma grozījumu rezultātā tika paredzēta trešo personu tiesību uz mantu ierobežošana kriminālprocesa ietvaros, nosakot šīm personām atsevišķu procesuālu statusu un tiesības savu likumīgo interešu aizsardzībai. Aizskartais mantas īpašnieks kriminālprocesā netiek atzīts nedz kā aizdomās turētais, nedz apsūdzētais, un šai personai netiek piešķirtas daudzas procesuālas privilēģijas, kas ir minētajām personām, piemēram, tiesības uz aizstāvību, tiesības neliecināt u.c., bet no otras puses, viņa intereses var tikt būtiski aizskartas, piemēram, konfiscējot viņa mantu. Maģistra darba mērķis ir izpētīt kriminālprocesuālā regulējuma saturu, iesaistīto personu tiesības un pienākumus, apskatot procesa īpatnības, norādot uz problēmjautājumiem regulējumā, un rast iespējamos risinājumus, kas nodrošinātu aizskartā mantas īpašnieka līdzvērtīgu pastāvēšanu kriminālprocesā.  Darba izstrādes gaitā tiek pētīti un analizēti normatīvie akti, tiesu nolēmumi un periodiskie un metodoloģiskie izpētes materiāli. Maģistra darba ietvaros autore piedāvā pilnveidot un uzlabot pastāvošo normatīvo regulējumu, norādot, ka spēkā esošās normas var radīt citādāku priekšstatu par aizskartā mantas īpašnieka jēdziena izpratni.",0
277,Kreditora prasījums mantojuma lietā.,"Persona savas dzīves laikā uzņemas dažādas saistības, kuras ne vienmēr tiek izpildītas līdz personas nāvei. Tāpēc, lai nodrošinātu saistību izpildījumu un kreditoru tiesību aizsardzību, tās turpina pastāvēt arī pēc personas nāves. Lai arī jautājumi, kas skar mantojuma tiesības ir regulēti vairākos normatīvos tiesību aktos, pastāv neskaidrības un praktizējošu juristu neviennozīmīga tiesību normu izpratne. Mantojuma tiesības, tāpat kā ģimenes tiesības ir ļoti cieši saistītas ar sabiedrību un tās ikdienu un izpētot statistiku, secināms, ka pēdējos piecpadsmit gadus iedzīvotāju mirstības rādītājs, salīdzinājumā ar dzimstības rādītāju, ir augstāks, tāpēc secināms, ka ar mantojumu saskaras praktiski jebkurš sabiedrības loceklis. Maģistra darba mērķis ir identificējot tiesiskā regulējuma nepilnības attiecībā uz kreditoru prasījumiem mantojuma lietās, sniegt iespējamos priekšlikumus tiesiskās situācijas uzlabošanai. Balstoties uz pieņemto mērķi, tā realizēšanai autore ir izvirzīja darba uzdevumus: 1.izpētīt normatīvos tiesību aktus, kas regulē kreditoru tiesības un pienākumus, noskaidrot to pozitīvos un negatīvos aspektus;  2.noskaidrot un sniegt pārskatu par zvērinātu notāru un tiesas sistēmai piederīgo personu viedokli, pieredzi un ar praksē saistīto problemātiku;  3.atklāt un analizēt aktuālo juridisko problemātiku, kas izveidojas kreditoru, mantinieku un valsts tiesību sadursmē.  Atslēgvārdi: kreditoru pretenzijas, saistības, preklūzija, bezmantinieku manta.",0
278,"Apgabaltiesas loma kriminālprocesos, kuros nav paredzēta pārsūdzība augstākas instances tiesā","Kriminālprocesa likumā ir regulēta atsevišķu kategoriju lietu izskatīšana, kurā ietilpst četri dažādi procesi, bet kuru regulējums attiecībā uz pārsūdzības iespējām ir krietni atšķirīgs.  Maģistra darba mērķis ir noskaidrot apgabaltiesas kā apelācijas instances tiesas lomu un nozīmīgumu procesos, kuros nav paredzēta pārsūdzība Augstākajā tiesā kā kasācijas instances tiesā. Uzdevums ir izpētīt pārsūdzības institūta vispārīgo raksturojumu, izvērtējot to kopsakarā ar procesiem, kuros ir ierobežotas pārsūdzības iespējas, kā arī ar kriminālprocesa principu – “Tiesības uz lietas izskatīšanu tiesā”, noskaidrot problēmjautājumus un rast tiem iespējamus risinājumus. Darba rezultātā autore konstatēja apgabaltiesas tiesnešu individuālo pieeju tiesību normu piemērošanās, un līdz ar to arī secināja, ka Kriminālprocesa likumā ir daži nenoregulēti jautājumi, attiecībā uz apskatīto tematu, un kuriem ir nepieciešami precizējumi Kriminālprocesa likumā.",0
279,Tiesvedības īpatnības apelācijas instances tiesā,"Šī pētniecības darba galvenais mērķis ir izpētīt krimināllietu tiesvedības īpatnības apelācijas instances tiesā.  Darbā autore pēta krimināllietu iztiesāšanu apelācijas instances tiesā saistībā ar iesniegto apelācijas sūdzību vai protestu par pirmās instances tiesas pieņemto gala nolēmumu,  aktuālos jautājumus, īpatnības un problēmas, kuras radušās sagatavojot lietas iztiesāšanai, iztiesāšanas gaitā, kā arī taisot nolēmumus. Autore darba gaitā apkopos un analizēs tiesnešu, tiesnešu palīgu, tiesas sēžu sekretāru, kā arī citu tiesas darbinieku sniegto viedokli attiecībā par tiesvedības īpatnībām, iztiesājot krimināllietas apelācijas instances tiesā.  Autore norāda uz nepieciešamību pārskatīt vairākas definīcijas attiecībā uz krimināllietu iztiesāšanu apelācijas instances tiesā, jo pieejamā juridiskā literatūra, kas publicēta uz reiz pēc Latvijas neatkarības atjaunošanas, ir novecojusi un neatbilst Kriminālprocesa likumā norādītajam, kā arī ir jāņem vērā tiesu prakses attīstība laika gaitā. Gan apkopojot tiesnešu, tiesnešu palīgu un citu tiesas darbinieku sniegto viedokli, gan autorei strādājot Rīgas apgabaltiesas Krimināllietu tiesas kolēģijā par tiesas sēžu sekretāri, ikdienā strādājot ar tiesā ienākošajām krimināllietām, ir jāatzīst, ka nepastāv daudz problēmu vai jautājumu, kas būtu jānovērš un jāatrisina, tomēr praksē pastāv nelielas nepilnības, kuras pēc autores domām, laika gaitā ir iespējams novērst.",0
280,Bērnu vislabāko interešu princips un ģimenes vērtību problemātika Eiropas cilvēktiesību tiesas un Latvijas tiesu praksē,"Maģistra darba mērķis ir padziļinātā starptautiskajās tiesībās nostiprinātā bērnu vislabāko interešu principa izpēte, tā satura iztulkošanas un ievērošanas problemātika ģimenes  institūta vērtību kontekstā, sociālo un likumisko tiesību kontekstā. Šis mērķis tiek sasniegts, izpētot izpētāma principa vēsturi, starptautiskos tiesību avotus, kuru tvērumā atrodas izpētāmais princips, Eiropas Cilvēktiesību tiesas un Latvijas Republikas tiesu un Satversmes tiesas judikatūras atziņas, kā arī tiesību zinātnieku sniegtos viedokļus.  Darbs sastāv no ievada, divām nodaļām, kopsavilkuma un izmantoto avotu saraksta. Izstrādājot darbu, autore galvenokārt izmanto ārzemju informācijas avotus, jo Latvijas zinātnieku vidū šis temats pētīts salīdzinoši maz, turpretim ārvalstu literatūrā izpētes objekts ir analizēts no daudzu zinātnieku, juristu skatu punkta, kā arī izmantoti valstu valdību konferenču rezultātu apkopojumi, kas satur dažas svarīgas atziņas, ir pieejami tikai angļu vai svešvalodā.",0
281,Vainojamības jēdziens administratīvo pārkāpumu tiesībās,"Maģistra darbs „Vainojamības jēdziens administratīvo pārkāpumu tiesībās” ir veltīts vainas jēdziena aplūkošanai Latvijas Administratīvo pārkāpumu kodeksā un vainojamības jēdziena aplūkošanai Administratīvās atbildības likumā, kurš stājas spēkā 2020.gada 1.janvārī. Darbā tiks aplūkots, kāpēc Latvijas Administratīvo pārkāpumu kodeksā ir definēta vaina nodoma un neuzmanības formā, bet Administratīvās atbildības likumā ir vainojama rīcība, neminot vainas formas, kā arī tiks aplūkots, ko aptver vainojamība, vainojamību izslēdzošie apstākļi un administratīvo atbildību izslēdzošie apstākļi. Latvijas Administratīvo pārkāpumu kodeksa 9.pantā ir minēts – „Par administratīvo pārkāpumu atzīstama prettiesiska, vainojama (ar nodomu vai aiz neuzmanības izdarīta) darbība vai bezdarbība”, bet Administratīvās atbildības likumā – „Administratīvais pārkāpums ir personas prettiesiska, vainojama rīcība (darbība vai bezdarbība)”. No 1985. gada līdz 2018. gadam Latvijas Administratīvo pārkāpumu kodekss ir ticis grozīts daudz reizes, un 2020.gada 1.janvārī stājoties spēkā Administratīvās atbildības likumam, vaina un vainojamība tiks noregulēta atbilstoši patiesajai tiesiskajai situācijai administratīvajos pārkāpumos. Ņemot vērā, ka vainas un vainojamības jēdziens iegūs citu nozīmi ar Administratīvās atbildības likumu, nepieciešams precīzi saprast, ko aptver vaina un vainojamība, lai veidotos pareiza izpratne par šiem jēdzieniem.  Atslēgvārdi: vaina, vainojamība, apstākļi, kas izslēdz vainojamību, apstākļi, kas izslēdz administratīvo atbildību, nodoms, neuzmanība.",0
282,Noziedzīgi iegūtu līdzekļu legalizēšanas noziegumu izmeklēšanas īpatnības,"Latvijai starptautiski ir zems līmenis noziedzīgi iegūtu līdzekļu legalizēšanas apkarošanā. Maģistra darba mērķis ir izpētīt tiesisko regulējumu attiecībā uz noziedzīgi iegūtu līdzekļu legalizēšanu, kā arī izpētīt izmeklēšanas norisi. Maģistra darba uzdevumos ietilpst izpratnes veidošana par noziedzīgi iegūtiem līdzekļiem  un to legalizēšanu, ar to saistīto tiesību normu izpēte un analizēšana, pirmstiesas izmeklēšanas izpēte un kriminālprocesu veicošo personu noskaidrošana. Maģistra darba izstrādes laikā tika noskaidrots, ar kādām darbībām izpaužas noziedzīgi iegūtu līdzekļu legalizēšana, noskaidrots tiesiskais regulējums, izpētīts, ka visbiežāk kriminālprocess par noziedzīgi iegūtu līdzekļu legalizēšanu tiek uzsākts uz Kontroles dienesta ziņojuma pamata, noskaidrotas tipiskākās izmeklēšanas darbības, kas tiek izmantotas šo noziegumu izmeklēšanā, kā arī izvirzīti 4 priekšlikumi normatīvo aktu izmaiņām.",0
283,Tiesību uz privātās dzīves neaizskaramības nošķiršana no tiesībām uz personas datu aizsardzību,"Maģistra darbs “Tiesību uz privātās dzīves neaizskaramības nošķiršana no tiesībām uz personas datu aizsardzību” ir pētījums par to, vai un kā tiesības uz personas datu aizsardzību tiek nošķirtas no tiesībām uz privātās dzīves neaizskaramību un kā tas ietekmē Satversmes 96.panta tvērumu. Maģistra darba aktualitāti pamato 2016.gada 27.aprilī pieņemtā Vispārīgā datu aizsardzības regula, kas, pastiprinot ES Pamattiesību hartas 8.panta darbības jomu, uzliek lielāku konstitucionālo spiedienu ES dalībvalstīm, kur tiesības uz personas datu aizsardzību ir tiesību uz privātās dzīves neaizskaramības satura elements. Maģistra darba mērķis ir izpētīt privātuma un datu aizsardzības jēdzienu, personas datu aizsardzības tiesisko regulējumu un identificēt problēmas šo tiesību nošķiršanas procesā. Pētījuma ietvaros secināts, ka tiesību uz privātās dzīves neaizskaramību un tiesību uz personas datu aizsardzību nošķiršana balstās uz: personu datu apstrādes darbības rezultātā radītā kaitējuma ietekmi uz personas privāto dzīvi; apstrādāto personas datu apjomu un tā saikni ar personas privāto dzīvi.",0
284,"Pornogrāfiska priekšnesuma demonstrēšanas, intīma rakstura izklaides ierobežošanas un pornogrāfiska rakstura materiāla aprites noteikumu pārkāpšana","Maģistra darbs ir saistīts ar pornogrāfiska rakstura materiāliem. Maģistra darba mērķis ir aplūkot un apkopot visaptverošu informāciju par sekojošu noziedzīgu nodarījumu - pornogrāfiska priekšnesuma demonstrēšanas, intīma rakstura izklaides ierobežošanas un pornogrāfiska rakstura materiāla aprites noteikumu pārkāpšanu, kurš ir regulēts Krimināllikuma 166. pantā. Par pornogrāfiju un pornogrāfiska rakstura materiāliem cilvēkiem vienmēr ir bijuši maldīgi priekšstati. Daudzi nesaprot atšķirību starp pornogrāfiskiem materiāliem un erotiskiem materiāliem. Autores prāt ir svarīgi, lai tas tiktu saprasts un nošķirts. Par šādu materiālu apriti kriminālatbildība Latvijā ir jau no pirmajiem okupācijas gadiem un šo daudzo gadu laikā regulējums ir būtiski mainījies. Darba mērķis ir aktualizēt sabiedrības informētību par konkrēto kriminālnoziegumu, ka tādi joprojām ir, kā arī salīdzināt ar ārvalstu regulējumu un konstatēt atšķirības, nepilnības, sniegt priekšlikumus to risināšanai. Lai sasniegtu darba mērķi tika izvirzīti sekojoši uzdevumi – izpētīt vēsturisko panta attīstību, kā arī ārvalstu regulējumu, izpētīt noziedzīga nodarījuma sastāvu, apskatīt un konstatēt atšķirības starp Krimināllikumu un Administratīvo pārkāpumu kodeksu.",0
285,"Krimināllietu izskatīšana apelācijas instances tiesā, ietvaru un robežu noteikšanas problemātika","Maģistra darbā tiek pētīta apelācijas instances tiesā izskatāmo apelācijas lietu apjoma un robežu noteikšana kriminālprocesa ietvaros. Kopā ar to, minētais jautājums tiek izskatīts no normatīvā regulējuma un pastāvošas tiesu prakses skatupunktiem, kā arī tiks sniegta citu valstu normatīvā regulējuma salīdzinoša analīze attiecībā uz apelācijas lietu apjomu un ietvaru noteikšanu. Maģistra darba mērķis ir, ņemot vērā pieejamo kasācijas tiesas tiesu praksi un pastāvošo normatīvo regulējumu, noskaidrot problemātiku krimināllietu izskatīšanas apjoma un ietvaru noteikšanā apelācijas instances tiesā, kā arī konstatēt kopējo tendenci pētāmā jautājuma risināšanai un, ielūkojoties ārvalstu krimināltiesību regulējumā, formulēt secinājumus Kriminālprocesa 562.panta pamērošanā.  Maģistra darbā ir norādīta konstatētā problemātika apelācijas instances tiesā iztiesājamo krimināllietu apjoma un to robežu noteikšanā, ka arī ņemot vērā minēto, pausti konkrētie secinājumi regulējošas normas tvēruma apzināšanai.",0
286,Pārrobežu laulības šķiršanas tiesiskie aspekti,"Izstrādātais maģistra darbs „Pārrobežu laulības šķiršanas tiesiskie aspekti” ir vērsts uz pārrobežu laulības šķiršanu lietu analīzi un šādu kategoriju lietās pastāvošo problēmjautājumu izpēti, ar mērķi dot priekšlikumus normatīvo aktu pilnveidei.  Maģistra darba izstrāde balstīta uz dažādu normatīvo aktu, tiesu prakses un juridiskās literatūras izpēti. Tāpat darbā plaši izmantota internetā pieejamā informācija – nozares speciālistu publicētie viedokļi un raksti, statistikas dati. Darba ietvaros tiks analizēta gan ārvalstu, gan nacionālā – Latvijas, tiesu prakse. Iegūtie statistikas dati ir izmantoti un ir svarīgi darba tēmas aktualitātes pamatošanai.  Maģistra darbā tiks apskatīta tiesu prakse, jo tā ietvaros tiek interpretētas tiesību normas, tādējādi izskaidrojot normatīvos aktus un sniedzot komplicētas atbildes uz konkrētā strīdus situācijām. Darbā apkopojot un analizējot pieejamo informāciju, darba autore spēja izcelt analizētajās lietu kategorijās pastāvošās problēmas, kā arī sniegt priekšlikumus normatīvo aktu pilnveidei, kas darba autores ieskatā atvieglos šādos procesos iesaistīto personu tiesību īstenošanas iespējas, novēršot pastāvošās neskaidrības.   Maģistra darbs ir rakstīts latviešu valodā un sastāv no 3 nodaļām, secinājumiem un priekšlikumiem, anotācijām latviešu un angļu valodās, izmantotās literatūras saraksta, un ir uz 65 lapaspusēm.",0
287,Vārda brīvības un reliģijas brīvības konflikta krimināltiesiskie aspekti,"Bakalaura darba tēma ir “Vārda brīvības un reliģijas brīvības konflikta krimināltiesiskie aspekti.” Vārda brīvības un reliģijas brīvības sadursmes jautājums ir kļuvis īpaši aktuāls mūsdienu aktīvās migrācijas apstākļos, kā arī patvēruma meklētāju uzņemšanas jeb tā dēvētās migrantu krīzes apstākļos. Viens no Eiropa Savienības darbības virzieniem ir sociālās integrācijas un sociālās vienlīdzības politikas izveide un attīstība, bet naida noziegumi ir tiešais kavēklis šiem procesiem. Darbā analizēta vārda brīvība un reliģijas brīvība kā fundamentālas cilvēktiesības jēdziens, saturs un meklētas šo tiesību galējās robežas un saskares punkti, par kuriem paredzēta Kriminālatbildība saskaņā ar Krimināllikuma 71.1 pantu, 74.1 pantu ,78. pantu un 150. pantu . Darbā izmantoti Latvijas un ārvalstu tiesību zinātnieku pētnieciskie darbi un materiāli, kā arī Apvienoto Nāciju Organizācijas, Eiropas Savienības un nacionālie tiesību akti.",0
288,Parādnieka ienākuma novirzīšana kreditoru prasījumu segšanai fiziskās personas maksātnespējas procesa bankrota procedūras laikā.,"2019.gada 28.martā Latvijas Republikas Senāts lēmumā lietā Nr. SPC-5/2019 interpretēja Maksātnespējas likuma tiesību normas, kas ietekmēja fizisko personu maksātnespējas procesu kopumā un īpaši tās maksātnespējīgās fiziskās personas, kurām uz Senāta lēmuma pieņemšanas brīdi norisinājās bankrota procedūra.  Pieņemtais lēmums izraisīja publisku diskusiju, kura atspoguļoja tiesas un praktizējošo juristu atšķirīgu skatījumu uz parādnieka pienākumiem fiziskās personas maksātnespējas procesā bankrota procedūrā Maksātnespējas likuma kontekstā.  Bakalaura darba mērķis ir izpētīt fiziskās personas maksātnespējas procesa bankrota procedūras normatīvo regulējumu, noskaidrot problēmas, kādas ir radušās Maksātnespējas likuma piemērošanas praksē pēc Latvijas Republikas Senāta lēmuma lietā Nr. SPC-5/2019 pieņemšanas, noskaidrot vai tiesa un likumdevējs atšķirīgi interpretē Maksātnespējas likuma mērķus un piedāvāt iespējamus konstatēto problēmu risinājumus. Lai sasniegtu mērķi autore pēta un analizē tiesību speciālistu viedokļus, spēkā esošās un vēsturiskās tiesību normas, tiesību normu piemērošanas praksi, norāda uz konstatētajām problēmām un piedāvā iespējamus risinājumus. Atslēgvārdi: maksātnespējas process, fiziskā persona, bankrots, bankrota procedūra, parādnieks, ienākumi.",0
289,"Skaidras naudas darījumu ierobežojumi, to normatīvais regulējums un atbilstība Satversmei","Nesen ir stājušies spēkā vairāki normatīvo aktu grozījumi, kas paredz fiziskām personām, kas neveic saimniecisko darbību, ierobežojumus savos darījumos lietot skaidru naudu. Šādi ierobežojumi darba autores uzskatā var ierobežot cilvēku pamattiesības. Darbā tiek pētīti: naudas vēsturiskā attīstība, skaidras naudas lietošanu regulējošs normatīvais regulējums Latvijā, citu valstu pieredze skaidras naudas lietošanas ierobežošanas jautājumos, kā arī tiek analizētas konkrētas skaidras naudas lietošanu ierobežojošas normas un šo normu atbilstība Latvijas Republikas Satversmei.  SKAIDRA NAUDA. SKAIDRAS NAUDAS LIETOŠANAS IEROBEŽOJUMI. CILVĒKTIESĪBU IEROBEŽOJUMI. SATVERSMES 105.PANTS.   ",0
290,Darbiekārtošanas pakalpojumu sniedzēju licencēšanas un uzraudzības kārtības problemātika,"Bakalaura darba temats ir “Darbiekārtošanas pakalpojumu sniedzēju licencēšanas un uzraudzības kārtības problemātika”. Bakalaura darba mērķis ir analizēt darbiekārtošanas pakalpojumu sniedzēju licencēšanas un uzraudzības tiesisko regulējumu Latvijā un ārvalstīs, un izteikt priekšlikumus Latvijas regulējuma uzlabošanai. Darbā, galvenokārt, analizēts Bezdarbnieku un darba meklētāju atbalsta likums, 2007.gada 3.jūlija Ministru kabineta noteikumi Nr.458 “Komersanta – darbiekārtošanas pakalpojumu sniedzēju – licencēšanas un uzraudzības kārtība”, Eiropas Parlamenta un Padomes direktīva 2008/104/EK, kā arī Starptautiskā Darba Organizācijas konvencija par privātām nodarbinātības aģentūrām. Darbā tiek atklātas galvenās tiesiskā regulējuma problēmas saistībā ar licencēšanu un uzraudzības kārtību, Nodarbinātības valsts aģentūras praktisko darbību, kā arī izteikti priekšlikumi to novēršanai. Darbs sastāv no piecām nodaļām un vairākām apakšnodaļām. Atslēgvārdi: darbiekārtošanas pakalpojumu sniedzēji, Nodarbinātības valsts aģentūra, licencēšana, uzraudzības kārtība, birokrātiskais slogs.",0
291,Juridiskām personām piemērojamie piespiedu ietekmēšanas līdzekļi,"Bakalaura darbā tiek pētīts juridiskās personas jēdziens, kā arī Krimināllikuma 70.1 pantā regulēto piespiedu ietekmēšanas līdzekļu piemērošanas subjektu jēdziens un aplūkota tā vēsturiskā attīstība. Tiek apskatīti juridiskai personai piemērojamie piespiedu ietekmēšanas līdzekļu veidi, kā arī piemērošanas nosacījumi. Tāpat tiek analizēti četru valstu – Igaunijas, Lietuvas, Spānijas un Zviedrijas nacionālie normatīvie akti saistībā ar juridisko personu kriminālatbildību.  Bakalaura darba mērķis ir, pētot un analizējot Latvijas un ārvalstu tiesību avotus, zinātnisko literatūru, tiesu praksi un citus avotus saistībā ar juridisko personu kriminālatbildību vai tām piemērojamiem piespiedu ietekmēšanas līdzekļiem, identificēt regulējuma nepilnības Krimināllikumā saistībā ar juridiskajām personām piemērojamiem piespiedu ietekmēšanas līdzekļiem. Analizējot Krimināllikuma un ārvalstu regulējumu par juridiskajām personām piemērojamiem piespiedu ietekmēšanas līdzekļiem vai kriminālatbildību, darba noslēgumā autore izsaka savus secinājumus un priekšlikumus.",0
292,Valdes locekļa atbildība kapitālsabiedrības saimnieciskās darbības ietvaros un maksātnespējas procesā.,"Bakalaura darba “Valdes locekla atbildiba kapitalsabiedribas saimnieciskas darbibas ietvaros un maksatnespejas procesa” tiek petits kapitalsabiedribu valdes atbildibas instituts, izvertejot to noregulejumu Komerclikuma, Maksatnespejas likuma un citos normativajos aktos. Noluka nodro inat ekonomiskas apgrozibas stabilitati valsti un panakt taisnigu tiesisko attiecibu noregulejumu starp pa iem saimnieciskas darbibas veicejiem (savstarpeji) ka ari to uzraudziba iesaistitajiem - bakalaura darba tiek analizeta prakse pastavo a problematika atbildibas piemero ana, ka ari tiek izvirziti priek likumi tas risina anai.",0
293,Kriptovalūta un tās noziedzīga nodarījuma sastāva elementi,"Bakalaura tēma: “Kriptovalūta un tās noziedzīga nodarījuma sastāva elementi”. Tēmas aktualitāte ir saistīta ar to, ka, ņemot vērā kriptovalūtas izmantošanas straujo un neprognozējamo attīstību, šobrīd nav iespējams sniegt visaptverošu analīzi par kriptovalūtu un tās ietekmi uz sabiedrību. Balstoties uz pašlaik pieejamo informāciju, kriptovalūtas izmantošana šobrīd neveido sistēmiskus riskus Latvijas maksājumu sistēmai un finanšu stabilitātei, tomēr kriptovalūtas izmantošanā var saskatīt noziedzīga nodarījuma sastāva elementus un pazīmes. Savukārt, kriptovalūtas izmantošanas specifika un pastāvošā normatīvo aktu bāze Eiropas valstīs, t.sk. Latvijā, precīzi nenosaka kriptovalūtas tiesisko regulējumu. Kriptovalūtas tiesiskā regulējuma trūkums un anonimitātes iespējamības rada būtiskus riskus noziedzīga nodarījuma izdarīšanai, izmantojot virtuālo valūtu kā noziedzīga nodarījuma instrumentu, kas var apdraudēt valsts un sabiedrības intereses. Darba mērķis: pētīt un analizēt kriptovalūtas izmantošanas potenciālos ieguvumus un riskus, apmaiņu platformu un digitālo maku pakalpojumu sniedzēju darbības juridiskos aspektus un tiesisko regulējumu Latvijas finanšu sistēmas ietvaros.  Pētniecības uzdevumi: 1)pētīt Latvijas Republikā spēkā esošos normatīvos aktus; 2)analizēt literatūru un avotus par kriptovalūtu, noziedzīga nodarījuma darbībām, izmantojot kriptovalūtu, noskaidrot specifiskus terminus, to lietošanas nozīmi; 3)vērtēt Latvijas tiesību sistēmā ietilpstošās normas, salīdzinot ar citu valstu tiesību normām; 4)analizēt krimināltiesisko praksi Latvijā, veicot krimināllikuma 190.¹ panta vispārējo analīzi kā visizplatītākajam noziedzīgam nodarījumam šobrīd Latvijā. Izvirzītā hipotēze: kriptovalūta ir noziedzīga nodarījuma, korumpēta noziedzīga nodarījuma priekšmets vai pretlikumīgu darbību, t.sk. terorisma, finansēšanas līdzeklis.  Pētniecības instruments: satura analīze. Pētniecības metode: kontentanalīze. Veiktā pētījuma rezultāti ļāva precizēt vairākus atzinumus, kas attiecas uz kriptovalūtas apgrozības jomā veiktajiem noziedzīgajiem nodarījumiem no juridiskā viedokļa, un noteikt, ka galvenā kriptovalūtas apgrozības jomā veiktā noziedzīga nodarījuma priekšmeta pazīme ir kriptovalūtas kā īpašuma un tās kā vērtības esamība. Līdz ar to pastāv iespējamība noteikt kaut vienu no noziedzīga nodarījuma sastāva pazīmēm, un ir pamats personas saukšanai pie kriminālatbildības, jo tās darbībā vai bezdarbībā ir konkrētā noziedzīga nodarījuma sastāvs. Analīzes rezultāti ļāva secināt, ka pastāv esošā tiesiskā regulējuma piemērošanas iespējas, taču nepieciešams jauns regulējums. Līdz ar to, izvirzītā hipotēze ir daļēji apstiprinājusies.  Atslēgas vārdi: kriptovalūta, noziedzīgs nodarījums, noziedzīga nodarījuma objekts, noziedzīga nodarījuma subjekts, noziedzīgu līdzekļu legalizācija, terorisma finansēšana.",0
294,Brazīlijas Federatīvās Republikas starptautisko pienākumu saturs attiecībā pret amazones baseina lietusmežu ugunsgrēku novēršanu,"Amazones baseina lietus mežs sedz ievērojamu Brazīlijas Federatīvās Republikas teritorijas daļu, un Brazīlijai ir saistoši vairāki starptautiska rakstura pienākumi saistībā ar cilvēktiesībām un vides aizsardzību ugunsgrēku novēršanā. 2019. gada vasarā Amazones lietus mežā izcēlās apjomīgs ugunsgrēks, kā pamatā ir vairāki iespējamie izcelšanās iemesli, piemēram, neilgtspējīga mežsaimniecība, neefektīvs nacionālais regulējums sankciju piemērošanā un ietekmes uz vidi novērtējuma īstenošanā, kā arī prettiesiska Amazones baseina mežu izciršana lauksaimniecības vajadzībām. Darba mērķis ir apzināt Brazīlijas starptautiskos vides tiesību un cilvēktiesību pienākumus un noskaidrot, vai cita valsts, kas nav cietusī valsts, var īstenot pretpasākumus pret Brazīliju saistībā ar 2019. gada vasarā izcēlušajiem ugunsgrēkiem.",0
295,Līdzdalība,"Darba autore kā bakalaura darba tematu izvēlējās izpētīt ""Līdzdalību"".  Bakalaura darba mērķis ir detalizēti izpētīt līdzdalības jēdzienu, katru no līdzdalībnieku veidiem, kā arī pazīmes, pēc kurām līdzdalību atšķirt no dalības. Izvēlētais temats pēc autores domām ir ļoti aktuāls, gan tā iemesla dēļ, ka tiek jaukts ar dalības jēdzienu, gan tā iemesla dēļ, ka aizvien vairāk un vairāk noziedzīgi nodarījumi tiek pastrādāti līdzdalībā.  Pētījuma uzdevumi: 1) izpētīt un analizēt līdzdalības vēsturisko attīstību; 2) detalizēti izpētīt līdzdalības jēdzienu un Krimināllikuma 20.pantu; 3) analizēt dalības un līdzdalības jēdzienu kopīgās un atšķirīgās pzaīmes; 4) apskatīt līdzdalības īpašos jautājumus; 5) salīdzināt līdzdalības regulējumu Latvijas Republikā ar līdzdalības regulējumu ārvalstu normatīvajos aktos. Darba uzdevumu veikšanai tiks izmantota vēsturiskā, salīdzināšanas, analītiskā un vispārināšanas pētnieciskās metodes:  Bakalaura darbā ir 46 lappuses un darbs sastāv no trīs nodaļām un tām sekojošām apakšnodaļām. Darba pirmā nodaļa tiek veltīta līdzdalības vēsturiskajai attīstībai, otrā nodaļa līdzdalības jēdzienam un līdzdalībnieku veidiem, savukārt trešā nodaļa veltīta Latvijas Republikas līdzdalības regulējuma salīdzināšanai ar ārvalstīm. Darbā izmantoto 42 dažādi avoti, tai skaitā literatūras avoti, tiesu prakse un normatīvie akti.  Atslēgas vārdi: līdzdalība, organizētājs, uzkūdītājs, atbalstītājs.",0
296,"Likumdošanas process ES pēc Lisabonas līguma: tiesiskais regulējums, efektivitāte un iespējamie uzlabojumi","Lisabonas līgums ir būtiskākais no pēdējiem ES reformu līgumiem. Tas pārveidoja ES struktūru, funkcionēšanas pamatus, radīja tādu ES, kādu pazīstam to tagad. Darba autors vēlas noskaidrot, vai ES likumdošanas efektivitāte pēc līguma ir paugstinājusies, kā arī identificēt vēl uzlabojamas jomas sistēmā. Autors darba gaitā nonāk pie secinājumiem, ka likumdošanas efektivitāte un sekojoši arī iedzīvotāju attieksme pret ES ir uzlabojusies. Tiek precizēta regamentējošo aktu būtība, identificētas vājās vietas. Likuma efektivitātes jomā vēl iespējami uzlabojumi, taču kopumā institūcijas pildījušas labākas regulācijas apņemšanos. Savienībā joprojām pastāv demokrātijas deficīts, taču mazāks kā jebkad agrāk, kuru mazinājuši vairāki jaunievedumi pēc Lisabonas līguma. Autors sniedz priekšlikumus tiesību aktos pie mērķa definīcijas noteikt arī izmērāmus kritērijus, kā arī Pilsoņu iniciatīvas instrumentam noteikt 2 līmeņu kritērijus, vai samazināt tā kritērijus, lai instruments tiktu vairāk izmantots.",0
297,Nepilngadīgo noziedzības tendences Latvijā no 2008.gada līdz 2018. gadam,"Bakalaura darba mērķis ir noskaidrot Latvijā aktuālās noziedzības tendences nepilngadīgo vidū, laika posmā no 2008. līdz 2018. gadam, un rast atbildi uz problemātisko jautājumu: kā veicināt nepilngadīgo noziedzīgo nodarījumu skaita lejupslīdi. Nolūkā konstatēt vai pastāv iemeslu un apstākļu sakritība, kas, vēl pirms noziedzīga nodarījuma izdarīšanas, var kalpot par vienojošo faktoru starp nepilngadīgo personu rīcībām. Bakalaura darbā ir analizēti vairāki kriminālpārkāpumu tiesu spriedumi, ko ir veikušas nepilngadīgas personas. Papildus iepriekš minētajam, ir veikta nozares speciālistu intervēšana un aktuālās statistikas datu apkopošana.Darba gaitā tika veikti vairāki secinājumi ar kuru palīdzību ir iespējams identificēt faktorus, kas tieši mudina nepilngadīgos pastrādāt noziedzīgus nodarījumus. Šos faktorus var ņemt vērā plānojot ilgtermiņa stratēģiju darbā ar nepilngadīgām personām, kas atrodas riska grupā. Atslēgvārdi: nepilngadīgais, noziedzīgs nodarījums, nepilngadīga noziedznieka personība, nepilngadīgo noziedzības tendences, preventīvie pasākumi.",0
298,Noziedzīgi iegūtu līdzekļu legalizācijas krimināltiesiskais apraksts,"Viena no mūsdienu pasaules aktuālākajām problēmām ir noziedzīgi iegūtu līdzekļu legalizācija. Tas ir saistīts ar ekonomisko izaugsmi un tehnoloģisko attīstību. Noziedzīgi iegūtu līdzekļu legalizācija ir aktuāla problēma ne tikai Eiropā, bet arī daudzās citās pasaules valstīs. Tāpēc valstis paredz kriminālatbildību par noziedzīgi iegūtu līdzekļu legalizāciju, un, Eiropas Savienības valstis, un valstis, kas ietilpst starptautisko organizāciju sastāvā veido vienotu pieeju un vienotus standartus noziedzīgi iegūtu līdzekļu legalizācijas jomā. Pētījuma mērķis ir izpētīt noziedzīgi iegūtu līdzekļu legalizācijas normatīvo regulējumu un izprast noziedzīgi iegūtu līdzekļu legalizācijas būtību kā Latvijā, tā ārvalstīs.  Pētījuma gaitā tika apkopota informācija par kopīgajām iezīmēm pasaules valstu krimināllikumos noziedzīgi iegūtu līdzekļu legalzācijas jomā un analizētas atsķirības starp tām. Pētījuma gaitā tika konstatēts, ka noziedzīgi iegūtu līdzekļu legalizācijas tiesiskais regulējums ir tik īpatnējs, ka bieži neatbilst teorētiskam raksturojumam.",0
299,Noziedzīgi iegūtu līdzekļu legalizēšanas pierādīšanas probllemātika.Pierādīšanas nastas pārlikšana,"Pēdējos gados Latvijas krimināltiesiskajos regulējumos notiek normu sakārtošana saistībā ar noziedzīgi iegūtu līdzekļu legalizēšanas noziegumu pierādīšanas atvieglošanu. Darba mērķis bija izpētīt ar šiem grozījumiem saistītos noziedzīgi iegūtu līdzekļu legalizēšanas pierādīšanas problemjautājumus un pierādīšanas nastas pārlikšanas uz apsūdzēto sekām. Darbā veiks ieskats noziedzīgi iegūto līdzekļu legalizācijas novēršanas attīstības vēsturē, veikta noziedzīgi iegūto līdzekļu legalizēšanas nozieguma analīze, izzinātas problēmas naudas atmazgāšanas pierādīšanā, analizēta noziedzīgi iegūtas mantas fakta legālas prezumpcijas iespējamā ietekme uz citiem kriminālprocesā nostiprinātajiem principiem. Darbā rezultātā veikti secinājumi ir apkopoti kopsavilkumā.",0
300,Reklāma kā daļa no vārda brīvības un tās ierobežojumi,"Bakalaura darba “Reklāma kā daļa no vārda brīvības un tās ierobežojumi” pamatā tiek analizētas tiesības uz vārda brīvību kopskatā ar komerciāla rakstura paziņojumiem jeb reklāmām un kā šīs tiesības tiek aizsargātas un ierobežotas. Bakalaura darba mērķis ir pētīt, vai tiesības uz vārda brīvību ir attiecināmas uz komerciāla rakstura paziņojumiem un analizēt ierobežojumus, kurus drīkst attiecināt uz vārda brīvību un komerciālu runu. Autors, iepazīstoties ar Eiropas Cilvēktiesību tiesas, Patērētāju tiesību aizsardzības centra atzinumiem un ASV Augstākās tiesas uzskatiem, vērtēs šo ierobežojumu piemērošanu, pamatotību un samērīgumu, lai noskaidrotu iespējamus problēmjautājumus saistībā ar tiesību uz vārda brīvību ierobežošanu.",0
301,Latvijas Republikas Uzņēmumu reģistra kompetences noteikšanas problemātika un administratīvā procesa īpatnības,"Bakalaura darbs “Latvijas Republikas Uzņēmumu reģistra kompetences noteikšanas problemātika un administratīvā procesa īpatnības” ir veltīts iestādes kompetences tvēruma aktuālāko un praksē nozīmīgāko problēmjautājumu analīzei. Darba ietvaros veikts apjomīgs Latvijas Republikas Uzņēmumu reģistra tiesību piemērošanas prakses izvērtējums, izpētot kompetences norobežošanas principa problemātiku caur administratīvo tiesību institūta prizmu. Pētījuma rezultātā identificēti likuma “Par Latvijas Republikas Uzņēmumu reģistru” trūkumi un nepilnības, kā arī sniegti priekšlikumi tā iespējamajiem grozījumiem.",0
302,Noziedzīgi iegūto līdzekļu legalizācijas un terorisma finansēšanas novēršanas normatīvā regulējuma attīstība un problemātika Eiropas Savienībā,"Bakalaura darba “Noziedzīgi iegūto līdzekļu legalizācijas un terorisma finansēšanas novēršanas normatīvā regulējama attīstība un problemātika Eiropas Savienībā” mērķis ir izpētīt noziedzīgi iegūto līdzekļu legalizācijas un terorisma finansēšanas regulējumu Eiropas Savienības normatīvajos aktos un piedāvāt regulējuma uzlabojumus. Veicot dažādu avotu analīzi, autors ir nonācis pie secinājumiem, ka Eiropas Savienības regulējumā ir noteiktas pilnveidojuma iespējas trastiem pielīdzināmu personu, čaulas veidojumu, patiesā labumu guvēju identificēšanas un eksteritoriālā pilnvarojumu jomā. Autors piedāvā risinājumus, kā būtu iespējams uzlabot Eiropas Savienības regulējumu noziedzīgi iegūto līdzekļu legalizācijas un terorisma finansēšanas jomā.",0
303,"Kaņepju auga iegūšanas, izplatīšanas, izmantošanas uzturā un medicīniskiem nolūkiem - tiesiskais regulējums Eiropas Savienībā, starptautiskajās tiesībās un Latvijā","Kaņepju augu šķiedra, sēklas, ziedi un lapas jau tūkstošiem gadu ir tikušas izmantotas gan dažādu sadzīves, gan pārtikas produktu pagatavošanai, kā arī medicīniskiem un atpūtas nolūkiem, tomēr daudzu politisku iemeslu dēļ 20.gs vidū daudzviet pasaulē šī auga izmantošana tika aizliegta, jo kaņepju sastāvā tika atklāta viela tetrahidrokanabinols, kas ir psihoaktīva un atkarību izraisoša viela. Turklāt 20.gs. 60.gados kaņepju izmantošanas aizliegumu sāka noteikt starptautiskā līmenī, tomēr vēlāk kaņepes atļāva audzēt šķiedras un sēklu ieguvei, kā arī dārzkopības mērķiem. Neraugoties uz pastāvošajiem ierobežojumiem, interese par kaņepju augiem sabiedrībā nav zudusi, tieši pretēji – palielinājusies. Mūsdienās sējas kaņepju audzēšanas apjomi palielinās. Tas skaidrojams ar to, ka cilvēki sāk apzināties kaņepju ātrās augšanas īpašības un augsto koksnes saturu šķiedrā. Tomēr tā nav vienīgā industrija, kas palielinājusi interesi par kaņepju augiem, to daļu vai atvasināto produktu īpašībām. Arī zinātniskā interese ir palielinājusies, un līdz ar to ir pierādīts, ka kaņepju augā esošajām vielām – kanabinoīdiem, tai skaitā tetrahidrokanabinolam un kanabidiolam, ir gan medicīniska, gan terapeitiska rakstura īpašības. Arī atpūtas un izklaides industrijām daudzviet pasaulē ir palielinājusies interese par šiem augiem un to sastāvā esošajām vielām. Bakalaura darba galvenais mērķis ir noskaidrot kaņepju auga un tā daļu, kā arī to atvasināto produktu attiecībā uz iegūšanas, izplatīšanas un izmantošanas uzturā un medicīniskiem nolūkiem tiesisko regulējumu Eiropas Savienībā, starptautiskajās tiesībās un Latvijā un gaidāmās izmaiņas starptautiskās kontroles jomā, kā arī pierādīt bakalaura darba izvirzīto hipotēze, to ka kaņepju auga un tā daļu vai atvasināto produktu, kas nav regulētas starptautiskā vai Eiropas Savienības līmenī aprites aizliegums ierobežo preču brīvu apriti un kopējo lauksaimniecības piemērošanas jomu, tātad ir neatbilstoši un nesaderīgi ar Eiropas Savienības tiesībām. Atslēgas vārdi: kaņepju augs, marihuāna, kanabidiols, CBD, tetrahidrokanabinols, THC, kopējā lauksaimniecības politika, preču brīva aprite.",0
304,Nepilngadīgā liecību pieļaujamības aspekti kriminālprocesā,"Bakalaura darba “Nepilngadīgā liecību pieļaujamības aspekti kriminālprocesā” mērķis ir sekmēt noziedzīgu nodarījumu izmeklēšanas kvalitāti un mazināt latento noziegumu skaitu. Ar  precīzi izvēlētu liecību iegūšanas taktiku darbā ar nepilngadīgiem var ne tikai iegūt lietai svarīgus faktus, un pievērst vērību nepilngadīgas personas  liecību svarīgumam, bet arī pareizi nostiprināt iegūtās liecības, lai tās ir izmantojamas kriminālprocesa mērķu sasniegšanai. Perspektīvā pieaugtu nepilngadīgo ticība valsts tiesībaizsardzības iestāžu darbam  un viņiem nostiprinātos pārliecība par to, ka noziegumu izdarītāji nepaliek nesodīti. Rezultātā,  nākotnē šie nepilngadīgie, kļūstot par pieaugušām personām, labprātīgāk sadarbosies ar izmeklēšanas iestādēm..  Lai sasniegtu darba  mērķi, tiek izvirzīti sekojoši uzdevumi: 1) klasificēt nepilngadīgo kriminālprocesa izpratnē; 2) noskaidrot nepilngadīgu personu liecību iegūšanas un nostiprināšanas īpatnības kriminālprocesā; 3)apzināt iespējamās problēmas un to risinājumus nepilngadīgo liecību izmantošanas pieļaujamībai kriminālprocesā.",0
305,Administratīvā procesa likuma normu piemērošanas problemātika apelācijas instancē,"Bakalaura darba mērķis ir izpētīt lietas izskatīšanas robežas apelācijas instancē. Darbā lielākoties ir pētīta apelācijas instances tiesas nolēmumu prakse, nedaudz pieminot Senāta nolēmumu praksi par šī darba pētītajām tiesību normām. Šis uzdevums ir veikts, lai saprastu apelācijas instancē skatāmo lietu robežas. Darbā tiek noskaidrots, kādos gadījumos lietas izskatīšanas robežas nosaka tikai apelācijas, pretapelācijas sūdzības vai pirmās instances tiesā izskatītie prasījumi; kādos gadījumos apelācijas instances tiesa pati izlemj pirmās instances tiesas neizspriestos prasījumus; ka jēdzienam „objektīvi šķēršļi” pastāv divas izpratnes; lietu nosūta papildsprieduma taisīšanai, ja konstatēts, ka nav izspriests kāds prasījums; jēdziens „lietā nav pilna tiesas sprieduma” satur formālas un materiālas pazīmes.",0
306,Grūtnieču aizsardzība darba attiecībās Eiropas Savienības un Latvijas tiesībās,"Bakalaura darba “Grūtnieču aizsardzība darba attiecībās Eiropas Savienības un Latvijas tiesībās” mērķis ir izpētīt Eiropas Savienībā noteiktās prasības grūtnieču aizsardzībai darba attiecībās un to ieviešanu Latvijas tiesībās. Mērķa sasniegšanai tika izpētītas Eiropas Savienības normatīvajos aktos un tiesu praksē noteiktās minimālās prasības grūtnieču aizsardzībai darba attiecībās un to ieviešana Latvijas tiesībās, kā arī Latvijā noteiktie augstāki aizsardzības standarti. Eiropas Savienības līmenī grūtnieču tiesības regulē Direktīva 92/85/EEK, kas nodrošina grūtnieces drošībai un veselībai izvirzītās prasības, bet šo regulējumu būtiski papildina Direktīva 2006/54/EK, kas aizsargā grūtnieci pret mazāk labvēlīgu attieksmi. Darbā tika secināts, ka Darba likumā, lai Latvijas tiesībās nodrošinātu grūtnieču aizsardzības prasību atbilstību Eiropas Savienības normatīvajiem aktiem un tiesu praksei, ir nepieciešami grozījumi 37. panta 7. daļas 2. teikumā, 109. panta 1. daļā, 147. panta 1. daļā un 154. panta 3. daļā. Darbs sastāv no 3 nodaļām, kas iedalītas apakšnodaļās. Darba apjoms ir 45 lapas. Temata izpētē izmantoti Eiropas Savienības un Latvijas normatīvie akti un tiesu prakse, kā arī zinātniskā literatūra latviešu un angļu valodā.   Atslēgvārdi: strādājoša grūtniece, drošības un veselības aizsardzība, diskriminācija.",0
307,Acte clair doktrīna Eiropas Savienības tiesībās,"Līguma par Eiropas Savienības darbību 267.panta trešajā daļā ir noteikts Eiropas Savienības dalībvalstu pēdējo instanču tiesu pienākums vērsties Eiropas Savienības tiesā pēc prejudiciāla nolēmuma, ja lietā nepieciešama Eiropas Savienības tiesību interpretācija. Atkāpes no šī pienākuma Eiropas Savienības tiesa noteikusi CILFIT spriedumā. Vislielāko uzmanību sev pievērsusi tieši šajā spriedumā adaptētā  Acte clair doktrīna, kas tiesām atļauj nevērsties Eiropas Savienības tiesā, ja Eiropas Savienības tiesību piemērošana ir tik acīmredzama, ka tā neatstāj vietu nekādām saprātīgām šaubām. Jau no doktrīnas ieviešanas brīža Eiropas Savienības tiesībās tā juristu vidū ir izpelnījusies kritiku par tās praktisko pielietojumu Eiropas Savienības dalībvalstu tiesās. Pētnieciskajā darbā analizēta šī kritika un tās pamatotība, Acte clair doktrīnas attīstība un pašreizējā izpratne, ņemot vērā Eiropas Savienības tiesas pēdējo gadu tiesu praksi, kā arī Latvijas Augstākās tiesas prakses analīze Acte clair doktrīnas piemērošanā. Šī darba rezultātā tiks sniegts vērtējums Acte clair doktrīnas piemērojamībai mūsdienās, aktuālajai Eiropas Savienības Tiesas judikatūrai attiecībā uz Acte clair doktrīnu, kā arī Latvijas Republikas Augstākās tiesas un Satversmes tiesas praksei Acte clair doktrīnas piemērošanā un interpretācijā.",0
308,Izmeklēšanas darbības lietās par Krimināllikuma 260. pantā paredzēto nodarījumu,"Bakalaura darba tēma ir “Izmeklēšanas darbības lietās par Krimināllikuma 260.pantā paredzēto nodarījumu.” Darba mērķis ir izpētīt Kriminālprocesa likumā noteiktos kriminālprocesa uzsākšanas iemeslus un pamatu, veikt Krimināllikuma 260.panta sastāva pārskatu, izpētīt izmeklēšanas darbības lietās par ceļu satiksmes noteikumu un transportlīdzekļu ekspluatācijas noteikumu pārkāpšanu, par kuru atbildība paredzēta Krimināllikuma 260.pantā.  Bakalaura darbs sastāv no četrām nodaļām. Pirmajā nodaļā tiek pētīts kriminālprocesa uzsākšanas pamats un iemesls. Otrajā nodaļā tiek veikta Krimināllikuma 260.panta sastāva pārskats. Trešajā nodaļā tiek analizētas sākotnējās izmeklēšanas darbības lietās par ceļu satiksmes negadījumiem, par kuriem paredzēta atbildība Krimināllikuma 260.pantā, to jēdziens, izpratne, vispārīgie noteikumi. Ceturtā nodaļa tiek veltīta citu izmeklēšanas darbību analīzei, kuras tiek veiktas Krimināllikuma 260.panta ietvaros. Bakalaura darbā veikti secinājumi un piedāvāti priekšlikumi. Atslēgas vārdi: izmeklēšanas darbības, satiksmes drošība, transportlīdzeklis, ceļu satiksmes noteikumi, sākotnējās izmeklēšanas darbības.",0
309,Apcietinājuma piemērošanas un turpināšanas nepieciešamības izvērtēšana pirmstiesas procesā,"Latvijas kriminālprocesa likumā ir paredzēti dažādi drošības līdzekļi, kuru mērķis ir kontrolēt aizdomās turētā vai apsūdzētā uzvedību pirmstiesas procesā. Bargākais no tiem ir apcietinājums, jo visvairāk ierobežo personas tiesības. Strādājot izmeklēšanas tiesneses sastāvā, autorei nāca pie secinājuma, ka tiesiskais regulējums nav pietiekami efektīvs. Darbā izvirzītas tēzes balstās uz ideju, ka pirmstiesas kriminālprocesa adekvāta optimizācija padarītu to efektīvāku, ļautu mazināt izmeklēšanas tiesnešu slodzi un ietaupīt nodokļu maksātāju naudu. Visas zemāk izteiktas tēzes atspoguļo apcietinājuma turpmākas piemērošanas nepieciešamības procesa apstākļus un ar tiem saistītas problēmas.  Darbā tiek analizētas aktuālas problēmas, kas saistītas ar apcietinājuma piemērošanu un turpināšanu pirmstiesas procesā un piedāvāti to iespējami risinājumi.  Atslēgas vārdi: apcietinājums, pirmstiesas process, drošības līdzeklis, izmeklēšanas tiesnesis.",0
310,Influenceru juridiskais statuss un to darbības tiesiskais regulējums.,"Influenceris ir pietiekami efektīva autoritāte, lai tā viedoklī ieklausītos un investētu. Tādējādi influenceri no kādā nozarē pazīstamiem cilvēkiem, kas aktīvi darbojas sociālo tīklu platformās un piesaista auditoriju, veidojot oriģinālu saturu, ir kļuvuši par mārketinga instrumentiem. Proti, influenceri tagad ir arī komercprakses īstenotāji, to profili – reklāmas izplatīšanas vietas, savukārt to ievērojamais sekotāju pulks – patērētāju mērķauditorija. Straujo izmaiņu dēļ ārvalstīs šajā jomā ir nestabila un arvien mainīga tiesu prakse, savukārt Latvijai raksturīgā tiekšanās pēc ātra un visaptveroša tiesiskā regulējuma novedusi pie situācijas, kuru vienlaikus raksturo gan atbildīgo amatpersonu bezdarbība, neveicot patērētāju tiesību aizsardzības uzraudzību un kontroli, gan influenceru vispārēja ignorance par esamību Reklāmas likuma un Negodīgas komercprakses aizlieguma likuma subjektu statusā.",0
311,Kaitējuma kompensācija un atbalsta mehānismi noziedzīgā nodarījumā cietušajiem Latvijā un citās Eiropas Savienības dalībvalstīs,"Bakalaura darba tēma ir “Kaitējuma kompensācija un atbalsta mehānismi noziedzīgā nodarījumā cietušajiem Latvijā un citās Eiropas Savienības dalībvalstīs”.  Darbā tiek aplūkots kaitējuma kompensācijas regulējums un atbalsta mehānismi noziedzīgā nodarījumā cietušiem Latvijā, Francijā, Zviedrijā un Polijā. Ir svarīgi apzināties cietušā lomu krimināltiesībās, lai noskaidrotu, kuras personas ir tiesīgas kļūt par cietušajiem un pieteikties kaitējuma kompensācijas un atbalsta mehānismu saņemšanai. Tāpēc ir nepieciešams izpētīt cietušās personas regulējumu, lai faktiski noziedzīgā nodarījumā cietušais varētu saņemt sev nepieciešamo atbalstu un kaitējumu kompensāciju no likumpārkāpēja un valsts. Atslēgas vārdi: noziedzīgā nodarījumā cietušais, kaitējuma kompensācija, atbalsts cietušajiem, noziedzīgs nodarījums, likumpārkāpējs.",0
312,Administratīvā procesa likuma 59.pantā noteiktais iestādes pienākums dot norādījumus un ieteikumus administratīvā procesa dalībniekiem,"Bakalaura darba mērķis ir izpētīt Administratīvā procesa likuma 59.panta pirmās daļas otrajā teikumā noteiktā iestādes pienākuma dot norādījumus un ieteikumus administratīvā procesa dalībniekiem saturu un robežas, izpēti balstot tiesu prakses analīzē. Šajā pētījumā iestādes pienākums dot norādījumus un ieteikumus tiek raksturots kā iestādes instruments, ar kura palīdzību iegūt visu objektīva, taisnīga un tiesiska lēmuma pieņemšanai nepieciešamo informāciju un nodrošināt, ka konkrētā lieta tiek izskatīta efektīvi. Vienlaikus, balstoties tiesu prakses analīzē, tiek iegūti detalizētāki secinājumi par šī pienākuma subjektiem, īstenošanas stadiju, norādījumu un ieteikumu saturu un sekām.",0
313,Izmeklētāja rīcība kriminālprocesā ar trešai personai piederošu transporta līdzekli,"Bakalaura darbs rakstīts kriminālprocesā par tēmu “Izmeklētāja rīcība kriminālprocesā ar trešai personai piederošu transporta līdzekli”. Šī tēma ir aktuāla, jo palielinoties transportlīdzekļu skaitam palielinās arī kriminālprocesu skaits, kuros tie ir iesaistīti, kā rezultātā izmeklētājam ir jālemj par rīcību ar transportlīdzekli. Darbā aplūkota transportlīdzekļa definīcija dažādos normatīvajos aktos, kādās procesuālajās darbībās transportlīdzekļi var būt iesaistīti, kā var ierobežot trešās personas, kā īpašnieka, tiesības uz īpašumu. Darbs izstrādāts balstoties uz Latvijas Republikas normatīvajiem aktiem un tiesu praksi. Darba izstrādē tika izmantota ne tikai Latvijas Republikas tiesu prakse, bet arī starptautiskā tiesu prakse.  Darbā ir izteikti priekšlikumi par prakses pilnveidošanu saistībā ar trešo personu, kura ir aizskartās mantas īpašnieks. Atslēgvārdi – transportlīdzekļi, mantas arests, izmeklēšanas darbības, glabāšana, procesuālie izdevumi.",0
314,Mediācijas darbības izvērtējums un tālākās attīstības iespējas.,"Bakalaura darbs “Mediācijas darbības izvērtējums un tālākās attīstības iespējas” ir veltīts mediācijas ieviešanai Latvijā, šīs ieviešanas izvērtējumam, mediācijas darbības apskatam un rezultātiem, kā arī turpmākām mediācijas ieviešanas, skaidrošanas un attīstības iespējām. Darba tēmas nozīmīgums izriet no autora ieskatā būtiskām mediācijas priekšrocībām salīdzinājumā ar citām konfliktu un strīdu risināšanas metodēm. Tā kā mediācijas institūts Latvijā ir salīdzinoši jauns, sabiedrības izpratne par to vēl ir maza, un uzticēšanās tam vēl ir zemā līmenī. Šajā pētījumā aplūkotie statistikas dati pierāda autora tēzi, ka mediācijas turpmāka attīstība ir atkarīga no sabiedrības informēšanas par mediāciju un tās skaidrošanu. Bakalaura darbs var būt interesants un noderīgs ikvienam, kurš interesējas par mediācijas ieviešanu un tās panākumiem Latvijā, kā arī par tiesību zinātnes nozarēm, kurās mediācija varētu būt plašāk attīstāma un varētu gūt panākumus.",0
315,Liecības kriminālprocesā un to pārbaude tiesā,"Bakalaura darbs “Liecības kriminālprocesā un to pārbaude tiesā” sniedz ieskatu liecību jēdzienā, liecību iegūšanas veidos un liecību nošķiršanā no citiem pierādījumiem, izpēta liecību pārbaudi tiesā un agrāk sniegto liecību nolasīšanas vai atskaņošanas pamatus un salīdzina ārvalstu regulējumus. Darba kopsavilkumā tiek sniegti priekšlikumi Kriminālprocesa likumā esošo normu grozīšanai, tā pilnveidošanai un priekšlikumi risinājumiem tam, lai tiesas izmeklēšanā nebūtu nepieciešams uzklausīt to liecinieku liecības, kuri pirmstiesas procesā jau ir nopratināti.",0
316,Notiesāto atkarību mazināšanas terapija ieslodzījuma vietās un tās iespējas pēc atbrīvošanas no ieslodzījuma vietas,"Bakalaura darba mērķis ir izpētīt informāciju par notiesāto personu atkarību mazināšanas terapiju iespējām un to realizāciju ieslodzījumu vietās un terapiju iespējām pēc ieslodzījuma, norādot uz praksē pastāvošo situāciju un tās problemātiku. Veicamie darba uzdevumi ir normatīvā regulējuma un literatūras analīze teorijas atziņu izzināšanai, noskaidrot notiesāto personu viedokļus un motivāciju piedalīties atkarību mazināšanas terapiju programmās. Darba autore veica anketēšanu četrās ieslodzījuma vietās Latvijā, Ieslodzījuma vietu pārvaldes un Valsts probācijas dienesta amatpersonu intervēšanu. Bakalaura darbs atspoguļo to, ka daudzi problemātiski atkarību izraisošu vielu lietotāji ir notiesātie. Šai sakarībā Ieslodzījuma vietu pārvalde ir radījusi priekšnoteikumus darbam ar atkarīgām personām, izveidojot “Atkarīgo centru” Olaines cietumā. Atkarību mazināšanas programma Olaines cietuma Atkarīgo centrā ir pieejama notiesātajiem, kuri izcieš sodu dažādās soda izciešanas režīma pakāpēs ieslodzījuma vietās. Atkarību mazināšanas programmu būtība ir notiesātā iesaistīšana pasākumu kopumā sociālo prasmju attīstībai, uzvedības modeļa pilnveidei un sociāli atbalstāmas vērtību sistēmas veidošanai.",0
317,Tiesu psihiatriskās ekspertīzes noteikšana,"Bakalaura darba mērķi ir veikt teorētiski praktisku pētījumu par iespēju, ka personas ar psihiskiem traucējumiem, bez tiesu psihiatriskās ekspertīzes veikšanas, kā starpposma, tiek virzītas kriminālprocesa posmos kā personas, kurām ir tiesības uz aizstāvību, un, teorētiski praktisks pētījums par iespēju izvairīties no soda simulējot psihiskus traucējumus.  Uzdevumos ietilpst izpētīt tiesu psihiatriskās ekspertīzes regulējumu, ekspertīzes noteikšanas pamatu, lēmuma pieņemšanu par ekspertīzes noteikšanu un atzinumu par rīcības saprašanu un spēju to kontrolēt problemātiku. Autors secina, ka ir nepieciešamas normatīvas izmaiņas atjaunojot dzēstu kriminālprocesuālo regulējumu par obligātās ekspertīzes noteikšanu, apraksta norādes īsteno simulantu identificēšanai, norāda uz nepilnībām un atzīmē nepieciešamās izmaiņas procesa virzītāju darbībā, kriminālprocesa kontroles mehānismā. Atslēgas vārdi: tiesu psihiatrija, ekspertīze, kriminālprocess, rīcībspēja, pieskaitāmība, kriminālprocesa virzītājs",0
318,Kriminālatbildības noilgums,"Bakalaura daba temats ir - Kriminālatbildības noilgums. Darba aktualitāti raksturo sabiedrības pievērstā uzmanība kriminālatbildības noilguma iespējamajai neatbilsībai soda mērķim un krimināltiesību principiem.  Bakalaura darba mērķis ir izpētīt kriminālatbildības noilguma būtību; noskaidrot, vai šībrīža kriminālatbildības noilguma regulējums Krimināllikumā, ar tajā noteiktajiem noilguma termiņiem, ir atbilstošs soda mērķim un krimināltiesību principiem; analizēt kriminālatbildības noilguma vēsturisko attīstību un mūsdienu problemātiku regulējuma piemērošanā; sniegt secinājumus un priekšlikumus piemērotāka regulējuma ieviešanai. Bakalaura darba uzdevumi:1)izpētīt kriminālatbildības noilguma jēdziena būtību un vēsturisko attīstību; 2) noskaidrot, vai kriminālatbildības noilgums atbilst soda mērķim un krimināltiesību pamatprincipiem; 3) salīdzināt citu valstu regulējumus ar Latvijas Republikas regulējumu; 4)izvirzīt problēmjautājumu iespējamos risinājumus. Bakalaura darbs izstrādāts, balstoties uz tiesību doktrīnā paustajām atziņām, juridisko literatūru, publikācijām, Latvijas Republikas un ārvalstu normatīvajiem aktiem, juridiskās prakses materiāliem. Pamatojoties uz veikto pētījumu, autore izsaka secinājumus un priekšlikumus.",0
319,Surogātmaternitāte: tiesiskā risinājuma meklējumi,"Bakalaura darbs “Surogātmaternitāte: tiesiskā regulējuma meklējumi” ir veltīts surogācijas kā reproduktīvās metodes ētiskajiem un tiesiskajiem aspektiem. Zinātnes sasniegumi cilvēka reproduktīvajā sfērā un cilvēktiesību izpratnes dinamika rada jaunus izaicinājumus tiesību politikai un sabiedriskajai domai. Diskusijās par iespēju Latvijas normatīvajos aktos regulēt surogācijas procesu ir dzirdami atšķirīgi viedokļi. Daļai sabiedrības tā būtu viena no iespējām risināt neauglības problēmu, citi tajā saskata apdraudējumu pastāvošajām ģimenes vērtībām, cilvēka cieņai un unikalitātei.  Bioloģiskās un sociālās realitātes nesakritība ir pamats jaunām sabiedriskām attiecībām, par kuru regulēšanas veidu un apjomu sabiedrībā ir jāpanāk zināms kompromiss. Bakalaura darbs ir autora mēģinājums dot savu ieguldījumu problēmas izpētē un iespējamo risinājumu apzināšanā.",0
320,Teledarba īpatnības un praktiskās problēmas.,"Bakalaura darbā “Teledarba īpatnības un praktiskās problēmas” izanalizēta darba organizācijas forma, kad darbinieks darba pienākumus, kurus var veikt darba devēja telpās, veic ārpus šīm telpām, pie tam izmantojot informācijas tehnoloģijas. Darba gaitā ir izskatīta teledarba jēdziena definīcija un darbības joma, līdz ar to tiek pētīts Eiropas Savienības pamatnolīgums par teledarbu. Darbā iekļauta teledarba līguma noslēgšanas procedūras un teledarba līguma satura analīze, kas ir noregulēta Eiropas Savienības dalībvalstu (Slovēnija, Slovākija, Polija, Portugāle, Čehija, Ungārija, Francija, Īrija) normatīvajos aktos, kā arī Krievijas Federācijas Darba kodeksā.  Bakalaura darbā tiek pētīts tāds aspekts kā atbildība par teledarbinieka drošību un veselības aizsardzību, ja teledarbinieks veic darba pienākumus no mājām. Šā jautājuma izpēte ir veikta, balstoties uz Latvijas Republikas un citu Eiropas Savienības dalībvalstu normatīvajiem regulējumiem. Darba autore analizē teledarbu arī kā iespēju personām ar īpašām vajadzībām integrēties sabiedrībā un darba tirgū. Attiecīgā aspekta pētījums veikts, balstoties uz Amerikas Savienoto valstu normatīvajiem aktiem un juridiskās prakses materiāliem.   Atslēgas vārdi: teledarbs, darbs ārpus darba devēja telpām, telekomunikācija, elastība.",0
321,Datorspēles kā autortiesību objekts.,"Atdarināšana šobrīd ir datorspēļu industrijā aktuāla problēma. Ņemot vērā, ka autortiesības aizsargā tikai radošu idejas izteiksmes veidu, bet ne pašu ideju, konkurenti bieži nokopē spēles idejas un funkcijas, nedaudz izmaina spēles izskatu kā rezultātā tiek radīta spēle, kas ir ļoti līdzīga oriģinālam. Šī iemesla dēļ spēļu izstrādātāju spēlēm, kuras tikušas atdarinātas var kristies pārdošanas rezultāti, jo patērētāji iegādājas spēles atdarinājumus. Šī darba mērķis ir analizēt datorspēļu intelektuālā īpašuma aizsardzības iespējas, un izvērtēt kādi ir iespējamie aizsardzības risinājumi, lai mazinātu risku, ka datorspēle tiks atdarināta.  Iegūtie rezultāti liecina, ka efektīvs aizsardzības līdzeklis pret atdarinājumiem ir patents. Datorspēles pašas par sevi nav patentējamas, jo tās ir datorprogrammas, taču patentspējīgi ir dažādi spēlēs izmantoti mehānismi un metodes. Līdz ar to spēļu ražotājiem būtu jāiestrādā spēļu dizainā tādi mehānismi, kuri var saņemt patenta aizsardzību, līdz ar to arī pati datorspēle tiktu efektīvi pasargāta pret kopēšanu. Tāpat analizējot spriedumu lietā Spry Fox LLC v. Lolapps, Inc. secināms, ka ja tiesa, izvērtējot vai ir noticis autortiesību pārkāpums, konstatē, ka abas spēles ir būtiski līdzīgas, var tikt atzīts autortiesību pārkāpums arī tad, ja spēles ar autortiesībām aizsargātais vizuālais dizains nav ticis identiski nokopēts, proti, lai autortiesības būtu pārkāptas pietiek ar būtisku līdzību.",0
322,"Tiesībsargs kā viens no subjektiem, kurš var iesniegt pieteikumu Satversmes tiesā","Bakalaura darba mērķis ir izpētīt tiesībsarga tiesības iesniegt pieteikumu Satversmes tiesā. Lai sasniegtu šo mērķi, autore pēta tās Satversmes tiesas kompetencē esošās lietu kategorijas, par kurām tiesībsargam ir tiesības iesniegt pieteikumu Satversmes tiesā, prasības šī pieteikuma iesniegšanai, kā arī Satversmes tiesas nolēmumus, kas pieņemti saistībā ar tiesībsarga iesniegtajiem pieteikumiem. Darbā autore galvenokārt aplūko to, kā tiesībsarga institūts ir izveidojies Latvijā un to, kā tiesībsarga tiesības iesniegt pieteikumu Satversmes tiesā pakāpeniski mainījušās. Autore analizē Satversmes tiesā skatītās lietas, kas ierosinātas pēc tiesībsarga pieteikuma, un to, kāds ir bijis devums Latvijas tiesību attīstībā, pateicoties šīm izskatītajām lietām. Darbā autore secina, ka tiesībsarga tiesības vērsties Satversmes tiesā ir galējais līdzeklis tam, lai novērstu trūkumus tiesību aktos. Tiesībsargs vispirms preventīvi vēršas pie atbildīgām institūcijām, lai novērstu tiesību strīdu. Tiesībsargs ir vērsies Satversmes tiesā tādu cilvēku pamattiesību aizsardzībai,  kas saistīti ar cilvēka cieņu, tiesisko vienlīdzību, privātās dzīves neaizskaramību, biedrošanās brīvību, tiesībām uz taisnīgu tiesu, tiesībām uz veselību, tiesībām uz īpašumu, kā arī tiesībām dzīvot labvēlīgā vidē. Vairumā šo lietu, kas ierosinātas pēc tiesībsarga pieteikuma, Satversmes tiesa atzīst pieteikumu par pamatotu un apstrīdēto tiesību normu par neatbilstošu Satversmē garantētajām pamattiesībām.",0
323,Cilvēku tirdzniecība kā fundamentāls cilvēktiesību pārkāpums,"Jau daudzus gadsimtus pirms mūsu ēras cilvēce bija pazīstama ar verdzības institūtu. Vērienīgas taču neefektīvas tā apkarošanas dēļ, šī un tai līdzīgas prakses nonāca “pagrīdē”, kur turpināja attīstīties laikam un sabiedrībai līdzi. Mūsdienās, cilvēku tirdzniecība tiek izmantota kā ceļš uz verdzību, jeb kā veids, kādā iespējams nokļūt pie mūsdienu verdzības dažādo formu īstenošanas. Lai arī tas nav jauns fenomens, cilvēku tirdzniecība sasniegusi jaunu dimensiju globalizācijas kontekstā, pateicoties palielinātai mobilitātei un jaunām tehnoloģijām. Tās apkarošana ir vērienīgs izaicinājums, ar ko jāsaskaras gan politiskajai elitei, gan visai sabiedrībai kopumā. Pētījuma mērķis ir aplūkot cilvēku tirdzniecību kā fundamentālu cilvēktiesību pārkāpumu. Lai mērķi sasniegtu, autore izvirzīja šādus uzdevumus – aplūkot cilvēku tirdzniecības definīcijas attīstību, identificēt cilvēku tirdzniecības rezultātā pārkāptās cilvēktiesības, kā arī norādīt uz valstu pozitīvajiem pienākumiem saistībā ar cilvēku tirdzniecības apkarošanu. Pētījuma rezultātā autore nonāk pie dažādiem secinājumiem. Piemēram, par spīti visiem līdz šim veiktajiem pasākumiem cilvēku tirdzniecības apkarošanai, cilvēku tirdzniecības upuru skaits nemitīgi palielinās. Tam par iemeslu var izvirzīt dažādas teorijas, taču autoresprāt, galvenie iemesli ir neefektīvi īstenoti valstu pozitīvie pienākumi un cēloņfaktoru neapzināšana.",0
324,Izteikumu ietekme uz nevainīguma prezumpciju,"Nevainīguma prezumpcija jau vairākus simtus gadu atpazīstama kā viens no būtiskākajiem kriminālprocesa principiem. Neraugoties uz to, izpratnes par tā tvērumu ir dažādas un mainījušās līdzi laikam. 20. gadsimta nogalē nostiprinājusies atziņa, ka nevainīguma prezumpciju spēj aizskārt publiski izteikumi. Tikai nesen veikti pirmie centieni šajā jautājumā radīt vienotu starptautisku regulējumu. Darbā pētīts Eiropas Padomes un Eiropas Savienības regulējums attiecībā uz runas brīvības un nevainīguma prezumpcijas mijiedarbību un to kopīgais un atšķirīgais no Amerikas Savienotajās Valstīs valdošās izpratnes. Tāpat atsevišķa uzmanība pievērsta moderno saziņas līdzekļu radītajiem apdraudējumiem.",0
325,Amicus curiae procesuālās pilnvaras un to paplašināšana ieguldītāja - valsts šķīrējtiesas procesā,"Bakalaura darbā analizēti ierobežojumi amicus curiae pieaicināšanai ieguldītāja – valsts šķīrējtiesas procesā, kā arī tā šauro procesuālo pilnvaru ietekme uz amicus curiae iespējām efektīvi aizsargāt savas tiesības un sabiedrības intereses. Darbs izstrādāts ar mērķi veikt padziļinātu izpēti par amicus curiae institūta nepilnībām ieguldītāja – valsts šķīrējtiesas procesa regulējumā un sniegt atbilstošus risinājumus šo procesuālo nepilnību novēršanai. Bakalaura darbā analizētas amicus curiae procesuālās pilnvaras, kas nostiprinātas ieguldītāja – valsts šķīrējtiesu praksē un ietvertas starptautisko šķīrējtiesas procesu reglamentos. Darba noslēgumā izvirzīti vairāki secinājumi saistībā ar amicus curiae institūta nepilnībām un nepieciešamību veikt grozījumus šķīrējtiesas procesa reglamentos.",0
326,Mantojuma masas apsardzība un aizgādnība,"Mantojuma aizgādnības un mantojuma apsardzības institūti ir regulēti vienā Civillikuma nodaļā – piektās nodaļas otrajā apakšnodaļā (657.-666.pants), tādēļ tie ir šķietami cieši saistīti tiesību institūti un varētu pat šķist - kalpo vienam mērķi. Taču tā nebūt nav, to mērķi ir atšķirīgi, proti, mantojuma aizgādnības mērķis ir nodrošināt mantojuma masas kā juridiskas personas pārstāvību mantojuma masai, savukārt mantojuma apsardzības - aizsargāt mantinieku, legatāru un kreditoru intereses, ja pastāv izvazāšanas draudi.  Bakalaura darba mērķis ir izpētīt mantojuma aizgādnības un apsardzības regulējumu normatīvajos tiesību aktos, konstatēt esošos problēmjautājumus un rast iespējamos risinājums Darba izstrādes gaitā tiek pētīti un analizēti normatīvie akti, tiesu nolēmumi, juridiskā literatūra.",0
327,Patvēruma meklētāju un bēgļu tiesības Eiropas Cilvēktiesību konvencijas kontekstā,"Darbu izstrādāja Latvijas Universitātes Juridiskās fakultātes Tiesību zinātņu bakalaura 3. kursa students Dāvids Groza. Darba tēma – “Patvēruma meklētāju un bēgļu tiesības Eiropas Cilvēktiesību konvencijas kontekstā.”  Darba mērķis ir analizēt svarīgākos Eiropas Cilvēktiesību tiesas spriedumus par patvēruma meklētāju un bēgļu tiesībām un to izveidoto tiesu praksi šajā jomā kopš 2015. gada straujā patvēruma meklētāju un bēgļu skaita pieauguma Eiropā.  Darbā veikta vispārēja Eiropas Cilvēktiesību konvencijas un Eiropas Cilvēktiesību tiesas izveidotās tiesu prakses apskate, kā arī jaunāko un nozīmīgāko Eiropas Cilvēktiesību tiesas spriedumu bēgļu un patvēruma meklētāju tiesību jomā apskate. Ņemot vērā atklāto informāciju, tiek veikti secinājumi.",0
328,Tiesiskās aizsardzības procesa attīstības šķēršļi un pilnveidošanas iespējas.,"Tiesiskās aizsardzības procesu regulējošais Maksātnespējas likums ir vairākkārt grozīts kopš tā pieņemšanas, bet vēlamo rezultātu, t.i. ievērojamu skaitu komersantu, kas izbeidzot tiesiskās aizsardzības procesu, atjauno maksātspēju, nav sniedzis. Bakalaura darba “Tiesiskās aizsardzības procesa attīstības šķēršļi un pilnveidošanas iespējas” mērķis ir noskaidrot šķēršļus tiesiskās aizsardzības procesa piemērošanā un regulējuma attīstībā Latvijā, apskatīt Zviedrijas, Vācijas, ASV praksi un regulējumu šo pašu jautājumu risināšanā, kā arī Eiropas Savienības regulējuma attīstības tendences attiecībā uz maksātnespējas regulējumu un kā tas ietekmēs Latvijas regulējumu. Pētāmas problēmas aktualitāte – saskaņā ar statistikas datiem, tikai 3-4% no pasludinātajiem maksātnespējas procesiem beidzas ar plāna izpildi. Bakalaura darbs sastāv no trīs nodaļām, kas iedalītas apakšnodaļās. Pirmajā nodaļā apskatīta tiesiskās aizsardzības procesa būtība un jēdzieni, katras valsts īpatnības regulējumā, kā arī salīdzināta pieejas efektivitāte atsevišķu jautājumu risināšanā. Otrajā nodaļā apskatīta Latvijas regulējuma attīstība, kā arī Eiropas Savienības topošo un esošo normatīvo aktu analīze un ietekme uz Latvijas regulējumu. Trešajā nodaļā aplūkotas lielākās Zviedrijas, Vācijas un ASV pārstrukturēšanas lietas, kā arī izsecināti veiksmīga iznākuma elementi un iemesli. Bakalaura darba nobeigumā tiek izvirzīti secinājumi un priekšlikumi. Darbā tika izmantoti 42 literatūras avoti, tostarp normatīvie akti, judikatūra, doktrinālie avoti, periodika. Darba apjoms ir 48 lapas.",0
329,Saeimas deputāta zvērests - tā došanas procesuālie aspekti,"Zvēresta nodošana parlamenta locekļiem, uzsākot pildīt tautas priekšstāvja pienākumus, ir sena tradīcija, taču tā Latvijas Republikas Satversmē nostiprināta salīdzinoši nesen. Dažādās valstīs atšķiras gan parlamenta locekļu zvēresta formas, nodošanas procesuālā kārtība, ar to saistītais regulējums, kā arī tradīcijas.  Analizējot Saeimas deputāta zvēresta nodošanas tiesību institūtu, var izdalīt procesuālos un materiālos aspektus. Tā kā Saeimas deputāta zvērests ir plašs, bakalaura darbs izstrādāts, analizējot Saeimas deputāta zvēresta nodošanas procesuālos aspektus, atsakoties no materiālajiem aspektiem. Bakalaura darbā pētīta Saeimas deputāta zvēresta nozīme un vēsturiskā attīstība, analizēti zvēresta nodošanas procesuālie aspekti – zvēresta nodošanas procesuālā kārtība, sekas, ja deputāts atsakās no zvēresta nodošanas, kā arī zvēresta forma un tās ievērošanas nozīme. Šajā pētījumā autore veikusi parlamenta locekļu zvēresta nodošanas procesuālo aspektu Latvijā un citās valstīs salīdzinošo analīzi.",0
330,Darba līguma nošķiršana no uzņēmuma līguma.,"Mūsdienās ļoti aktuāls problēmjautājums ir līgumu nošķiršana. Praksē nereti tiek konstatētas situācijas, kad darba tiesiskās attiecības neatbilst faktiskajiem apstākļiem, tieši noslēdzot neatbilstošu līguma veidu. Lai netiktu aizskartas pušu tiesības, t.i. – darbinieka tiesības uz sociālajām garantijām un pasūtītāja neapgrūtināšana ar darba devēja pienākumiem, ļoti būtiski ir saprast, kāds līguma veids ir slēdzams. Darba mērķis ir Civillikuma, Darba likuma un citu normatīvo aktu izpēte, kas regulē darba tiesiskās attiecības. Īpaši aplūkojot darba līguma un uzņēmuma līguma jēdzienu, saturu un tā būtību, atrast abu līgumu nošķiršanas kritērijus. Darba mērķa sasniegšanai tika aplūkoti arī arvalstu tiesību akti, līguma subjektu tiesības un pienākumi, kā arī tika aplūkotas sekas, kas iestājas, ja tiek noslēgts neatbilstošs līguma veids.  Darbā tika izmantotas šādas zinātniskās pētniecības metodes: dedukcijas, sistemātiskā, salīdzinošā un analītiskā metode. Darbs sastāv no 4 nodaļām un trīs apakšnodaļām, darba apjoms – 42 lappuses. Darbā izmantots 50 informācijas avots. Atslēgvārdi: uzņēmuma līgums, darba līgums, darba tiesiskās attiecības, līgumu nošķiršana.",0
331,Komercsabiedrības reputācijas aizskārums.,"Katrai uzņēmējsabiedrībai pastāv savi mērķi, lai nodrošinātu sev veiksmīgu darbību un iekļaušanos sabiedrības vidē, bet, aizskarot to reputāciju, tiek apdraudēta mērķa sasniegšana, un vērtējums sabiedrības acīs var kristies, tas var novest pie potenciālu ienākumu krituma. Komercsabiedrībai nepiemīt cilvēktiesības, bet tas nenozīmē, ka tai nav tiesības uz tiesisko interešu aizsardzību kā fiziskām personām. Juridiskai personai tāpat kā fiziskai personai, pastāv savu tiesisko interešu aizsardzība. Autors darbā sniedz ieskatu reputācijas aizskāruma gadījumos, kur aizskartais ir komercsabiedrība, un jāsniedz ciešs kopskats ar tiesībām uz vārda brīvību. Autors sniedz secinājumus par to, ka reputācijas aizskāruma gadījumā, valstij ir pozitīvs pienākums šīs tiesību normas aizsargāt un nepieciešams veikt grozījumus Latvijas normatīvajos aktos.",0
332,Kriminālprocesuālā imunitāte,"Bakalaura darba tēma ir kriminālprocesuālā imunitāte. Darbā iekļauts vispārīgs kriminālprocesuālās imunitātes principa apskats, savukārt, padziļināti pētīta šī institūta nozīme attiecībā uz Saeimas deputātiem un Valsts prezidentu. Saeimas deputāts un Valsts prezidents ir amatpersonas, kurām, pamatojoties uz šo personu īpašo tiesisko statusu, Latvijas Republikas normatīvie tiesību akti ir piešķīruši juridiskas izņēmuma tiesības nepakļauties dažādiem, obligātiem kriminālprocesa noteikumiem. Darba uzdevums ir noskaidrot jēdziena „Saeimas deputāts” un „Valsts prezidents” saturu un viņiem piešķirtās imunitātes pamatu, apjomu, mērķi, kā arī imunitātes atcelšanas pamatu un procedūru. Papildus pētīts šo amatpersonu imunitātes vēsturiskais rašanās process un piešķirtais imunitātes apjoms citu valstu konstitūcijās. Darba gaitā autore secinājusi, ka viedokļi par amatpersonai piešķirtās imunitātes nepieciešamību ir dažādi. Secinājusi, ka pašreizējais piešķirtās imunitātes apjoms ir par plašu un to nepieciešams samazināt.",0
333,Kanabisa auga izmantošanas medicīniskiem nolūkiem tiesiskā regulējuma problemātika Latvijā,"Kanabisa augu izsenis izmantoja medicīniskiem nolūkiem, tomēr 19.gadsimta vidū tā terapeitiskās īpašības tika noliegtas un starptautiskās konvencijās tas tika atzīts par sevišķi bīstamu narkotisko augu. Līdz ar to kanabisa auga aprite tika maksimāli ierobežota un tā izmantošana medicīniskiem nolūkiem bija praktiski neiespējama.  Neskatoties uz ierobežojumiem, zinātniskā interese par kanabisa auga izmantošanu medicīniskiem nolūkiem atjaunojās un tika pierādīts, ka kanabisa augā esošām vielām – kanabinoīdiem ir terapeitiskās īpašības. Mūsdienās vairākās pasaules valstīs, kā arī vairākās Eiropas Savienības valstīs kanabisa auga izmantošana medicīniskiem nolūkiem ir atļauta. Bet joprojām daudzās valstīs, arī Latvijā, tā aprite ir pilnībā aizliegta, tajā skaitā arī medicīniskiem nolūkiem. Līdz ar to veidojas situācija, kad kanabisa augam, kā ārstnieciskam produktam ir atšķirīgs tiesiskais regulējums, kas savukārt ietekmē personas pamattiesības uz veselību un brīvu pārvietošanos. Bakalaura galvenais mērķis ir noskaidrot kanabisa auga izmantošanas medicīniskiem nolūkiem iespējas un Latvijas tiesisko regulējumu saistībā ar to, izpētīt tiesisko regulējumu valstīs, kurās kanabisa auga izmantošana medicīniskiem nolūkiem ir pieļaujama un pierādīt bakalaura darbā izvirzīto hipotēzi, ka kanabisa auga aprites aizliegums medicīniskiem nolūkiem ierobežo personu tiesības uz veselību un brīvu pārvietošanos, un šāds ierobežojums ir neatbilstošs Latvijas Republikas Satversmei.  Atslēgas vārdi: kanabisa augs, kanabiss, tiesības uz veselību, personas brīvas pārvietošanās tiesības.",0
334,Pielaides kārtība valsts noslēpumam un tās tiesiskie aspekti Latvijā,"Bakalaura darbs „Pielaides kārtības valsts noslēpumam un tās tiesiskie aspekti Latvijā” sniedz ieskatu valsts noslēpuma aizsardzības un speciālās atļaujas pieejai valsts noslēpumam regulējumā un tā problemātikā. Darba mērķis ir izpētīt speciālās atļaujas pieejai valsts noslēpumam tiesisko regulējumu, kā arī apskatīt problēmjautājumus, ar kuriem nākas saskarties personu drošības pārbaužu procedūrā.  Darba ietvaros autors veic izpēti, kā arī konstatē trūkumus un nepilnības Latvijas Republikas tiesiskajā regulējumā par valsts noslēpuma aizsardzību. Šobrīd spēkā esošais normatīvais regulējums tiek salīdzināts ar vēsturisko regulējumu, kā arī ar citu valstu pieredzi valsts noslēpuma aizsardzības jomā.  Darba ietvaros autors sniedz redzējumu un izvirza priekšlikumus normatīvo aktu uzlabošanai personas drošības pārbaudes procesam, valsts drošības iestāžu lēmumu nepiešķirt personai speciālo atļauju pārsūdzēšanas procesam, kā arī sniedz redzējumu valsts augstāko amatpersonu iespējai saņemt automātisku speciālo atļauju pieejai valsts noslēpumam.",0
335,Argumentācijas ar vispārzināmiem faktiem vērtējums Latvijas kasācijas instances tiesu nolēmumos,"Bakalaura darbs veltīts argumentācijas ar vispārzināmiem faktiem vērtējumam Latvijas kasācijas instances tiesu nolēmumos. Darba mērķis ir izpētīt vispārzināmā fakta veidojošos aspektus, kā arī atrast vispārzināmā fakta kļūdas tiesu nolēmumos.  Lai sasniegtu bakalaura darba mērķi, autore ir aplūkojusi latviešu, angļu un vācu valodā dažādas grāmatas, publikācijas, interneta resursus, normatīvos aktus  un Latvijas Republikas Augstākās tiesas praksi. Bakalaura darba pētījuma rezultātā izstrādāti secinājumi un priekšlikumi vispārzināmā fakta konstatēšanai, klasificēšanai, apstrīdēšanai un pamatošanai.",0
336,LES 50. panta piemērošanas problēmas,"Bakalaura darbā izpētītas Līguma par Eiropas Savienību 50. pantā nostiprinātas dalībvalstu tiesības izstāties no Eiropas Savienības. Darbā izpētīts, kāda ir izstāšanās procedūra un, analizējot tiesu praksi, izvērtēts kā interpretējama klauzula par dalībvalsts tiesībām izstāties saskaņā ar savām konstitucionālajām prasībām. Empīriskajā daļā autore izvērtē dalībvalsts izstāšanas iespējamos iemeslus un ietekmi uz pašu dalībvalsti, Eiropas Savienību un citām dalībvalstīm, kā arī iespējamos nākotnes sadarbības modeļus. Darbā izpētīti Brexit aktuālie jautājumi un ietekme uz Apvienotās Karalistes, Eiropas Savienības un Latvijas tiesībām. Autore, izpētījusi Eiropas Savienības tiesību aktus un tiesu praksi, secina, ka izstāšanās procedūras tiesisko regulējumu iespējams pilnveidot un darba kopsavilkumā norāda uz iespējamiem risinājumiem.",0
337,Organizēta grupa,"Bakalaura darba temats “Organizēta grupa”. Noziedzīgi nodarījumi, kas izdarīti organizētā grupā gan Latvijā, gan pasaulē ir aktuāli jau kopš sākotnējo krimināltiesību institūtu rašanās, jo tieši organizētā grupā (t.i. – grupā bez iepriekšējas vienošanās, grupā pēc iepriekšējas vienošanās, bandā un noziedzīgās organizācijās) tiek izdarīti daudzi, smagi, noziedzīgi nodarījumi ar augstu bīstamības un kaitīguma pakāpi. Autoresprāt, organizēta grupa tiek izveidota ar nolūku, lai veiksmīgāk varētu īstenot, precīzi izplānot un noorganizēt dažādus noziedzīgus nodarījumus. Noziedzīgus nodarījumus, kuros iesaistās vairākas personas ir iespējams paveikt kvalitatīvāk.  Darba mērķis ir izpētīt no Krimināllikuma 21. panta izrietošās organizētas grupas jēdziena vēsturisko attīstību, izvērtēt krimināltiesību institūta jēdzienu un pazīmes, izpētīt nošķiršanas kritērijus no citām dalības formām, līdzdalības un to piemērošanas praksi Latvijā,  kā arī apskatīt un salīdzināt Lietuvas, Igaunijas, Vācijas, Spānijas un Beļģijas kriminālkodeksu normatīvo regulējumu. Darba mērķi autore sasniedza, veicot vēsturiskās un mūsdienu juridiskās literatūras izpēti, organizētas grupas jēdziena un pazīmju analīzi, citu dalības formu pazīmju izpēti,  kā arī citu valstu normatīvo aktu izpēti. Atslēgas vārdi: organizēta grupa, dalības formas, norobežošana, līdzdalība.",0
338,Preču zīmju tiesību pārkāpumi un negodīga konkurence.,"Bakalaura darbā autors ir pētījis preču zīmju tiesību pārkāpumu un negodīgas konkurences aizlieguma mijiedarbību Latvijā. Darbā tiek pētītas preču zīmes, preču zīmju tiesību pārkāpumi, negodīga konkurence un negodīga konkurence attiecībā uz preču zīmju tiesību pārkāpumiem. Bakalaura darba mērķis ir noteikt priekšnoteikumus preču zīmju tiesību pārkāpumam un negodīgas konkurences aizlieguma pārkāpuma attiecība uz preču zīmēm, tiesību subjektus, kas var celt negodīgas konkurences prasību saistībā ar preču zīmju tiesību pārkāpumu un noteikt atšķirības starp šiem diviem tiesību institūtiem. Bakalaura darba mērķa sasniegšanai autors ir izvirzījis uzdevumus: •Analizēt preču zīmju jēdzienu; •Izpētīt preču zīmju tiesību pārkāpumus; •Izpētīt negodīgas konkurences jēdzienu; •Analizēt preču zīmju tiesību pārkāpumu un negodīgas konkurences savstarpējo attiecību. Bakalaura darba izstrādē autors ir secinājis, ka: 1)Konkurences likuma 18. panta otrajā un trešajā daļā jāaizstāj vārdi “cita tirgus dalībnieka” ar vārdiem “citas personas”, tāpēc, ka pašreizējā redakcija nenodrošina pilnvērtīgu konkurences aizsardzību gadījumos, kad tirgus dalībnieks izmanto vai atdarina preču zīmi, kuras īpašnieks Latvijā saimniecisko darbību neveic; 2)Prasību par Konkurences likuma 18. panta otrajā un trešajā daļā paredzētajiem negodīgas konkurences aizlieguma pārkāpumiem primāri var celt tirgus dalībnieks, kura tiesības uz godīgu konkurenci ir pārkāptas; 3)Preču zīmju tiesību pārkāpumi un negodīgas konkurences izpausmes ir līdzīgas, bet tomēr starp tiem pastāv būtiskas atšķirības; 4)Negodīgas konkurences aizlieguma prasības aizsargā arī nereģistrētas preču zīmes.",0
339,Direktīvas 2004/35/EK ieviešanas problēmas Latvijā: fizisko personu un operatora atbildības praktiskie aspekti un būtiskuma slieksnis,"Ņemot vērā vides atbildības korektas piemērošanas nozīmi mūsdienu situācijā, darba mērķis ir izvērtēt Direktīvas 2004/35/EK ieviešanas problemātiku Latvijā saistībā ar atbildības subjektu un būtiskuma slieksni. Tādējādi darba uzdevums ir sākotnēji izpētīt Direktīvas 2004/35/EK izpratni Latvijas tiesību sistēmā, analizējot tās materiāltiesisko, personu un laika tvēruma robežas. Tālākajā darba gaitā tiek aplūkoti ar direktīvu ieviestie jauninājumi Latvijas vides tiesību jomā salīdzinājumā ar iepriekš pastāvošo regulējumu. Darba praktiskajā daļā tiek turpmāk izvērsta operatora tiesiskā regulējuma attiecināšana uz fizisku personu, kā arī būtiskuma sliekšņa problemātika. Secināms, ka Latvija direktīvas ieviešanas gaitā nav atbilstoši izvērtējusi nepieciešamību pēc diferencēta regulējuma attiecībā uz fizisku personu, kas neveic saimniecisku darbību. Ņemams vērā, ka ar būtiskuma kritēriju saistītās problēmas iespējams novērst nevis ar vadlīniju palīdzību, bet gan ar valstu tiesu prakses analīzi un apkopošanu. Tomēr šobrīd, ierobežoti pieejamās valstu prakses piemēru pieejamības dēļ, ir ierobežota šī kritērija izpratnes veidošanās.",0
340,Laulības šķiršana pie zvērināta notāra - laulībā dzimušo bērnu tiesiskās aizsardzības problēmjautājumi.,"Kopš 2011.gada, kad stājās spēkā Notariāta likuma un Civillikuma grozījumi, Latvijā zvērināti notāri ieguva tiesības bezstrīdus kārtībā šķirt laulību. Likumdevējs ir noteicis, ka laulātajiem ir jānoslēdz rakstveida vienošanās, kas var būt privāta vai notariāla akta formā. Darba autore mērķa sasniegšanai izpētīs dažādu valstu regulējumu, kur paredzēta iespēja laulību šķirt pie zvērināta notāra, izlemjot jautājumus par kopīgo nepilngadīgo bērnu, kā arī pašreizējo civiltiesisko regulējumu Latvijā. Darbā galvenokārt tiek pētītas vienošanās, kuras laulātie slēdz, šķirot laulību pie zvērināta notāra, kā arī zinātniskie raksti un interneta resursos pieejamā informācija. Pētījuma rezultātā autores ieskatā, šķirot laulību pie zvērināta notāra, ja ir kopīgs nepilngadīgs bērns, vecāki var brīvi noteikt vienošanās saturu jautājumos, līdz tā pilngadības sasniegšanai. Atslēgvārdi: ģimenes tiesības, laulības šķiršana pie zvērināta notāra, nepilngadīga bērna intereses, vienošanās saturs, problēmjautājumi.",0
341,Likuma atrunas principa konkretizācija,"Darbā “Likuma atrunas principa konkretizācija” tiek pētītas atziņas attiecībā uz darbā apskatāmo vispārējo tiesību principu saturu, skaidrojot, vai tās ir tiesību normu nepilnības, likuma piemērotāju izpratne, tiesiskuma kontrole vai arī sabiedrības tiesiskā apziņa un juridiskā kultūra, kas ir jāmaina, lai veicinātu demokrātiska procesa izpratni atbilstoši mūsdienu dabisko tiesību teorijas prasībām. Pētot likuma atrunas principa saturu un tā piemērošanu atbilstoši mūsdienu demokrātiskas tiesiskas valsts tiesiskās sistēmā pastāvošai tiesību izpratnei autors atklāj likuma atrunas principa kolīziju ar tiesiskuma principu  un labas likumdošanas principu publisko tiesību jomā. Autors secina, ka likuma atrunas principa saturs un tvērums ir jāatklāj kopā ar citiem vispārējiem tiesību principiem un savstarpējā konflikta gadījumā ir jāveic minēto vispārējo tiesību principu savstarpēja  līdzsvarošana.",0
342,Taisnīga atlīdzība sabiedrības vajadzībām nepieciešamā nekustamā īpašuma atsavināšanas likuma kontekstā,"Sabiedrības vajadzībām nepieciešamā nekustamā īpašuma atsavināšanas likums paredz nekustamā īpašuma atsavināšanu sabiedrības vajadzībām labprātīgā vai piespiedu kārtā, saņemot taisnīgu atlīdzību. Pētījuma mērķis ir analizēt labprātīgas un piespiedu nekustamā īpašuma atsavināšanas sabiedrības vajadzībām procesa ietekmi uz taisnīgas atlīdzības noteikšanu nekustamā īpašuma īpašniekam. Iegūtie rezultāti liecina, ka slēdzot līgumu par labprātīgu nekustamā īpašuma atsavināšanu sabiedrības vajadzībām, nekustamā īpašuma īpašniekam ir lielākas iespējas iegūt taisnīgu atlīdzību Sabiedrības vajadzībām nepieciešamā nekustamā īpašuma atsavināšanas likuma kontekstā.",0
343,Līdzdalība,"Bakalaura darbā “Līdzdalība” pētīts līdzdalības definējums Krimināllikumā un līdzdalībnieku veidi. Darbā izmantota pēdējo gadu tiesas prakse. Darba aktualitāte saistās ar neizdevušās līdzdalības kvalifikāciju un līdzdalības piemērošanas paplašinātām iespējām Krimināllikuma Sevišķās daļas pantos, piemēram, saucot pie kriminālatbildības kā atbalstītājus arī darba devējus, kas piekrīt samaksu par paveikto darbu maksāt neoficiāli, zinot, ka darba ņēmējam ir jāmaksā uzturlīdzekļi un tādā veidā darba ņēmējs izvairās no uzturlīdzekļu maksāšanas, lai arī šāda rīcība veido Krimināllikuma 170. pantā paredzēto noziedzīga nodarījuma sastāvu.    Pētījuma mērķis: izpētīt līdzdalības tiesisko regulējumu un tās piemērošanas iespējas Krimināllikuma Sevišķās daļas normās. Pētījuma rezultāti liecina, ka līdzdalības kvalifikācija praksē nav viennozīmīga.  Pētījumā izmantoti 58 avoti, darba apjoms 49 lpp.",0
344,"Valsts pārvaldes iestāžu un amatpersonu rīcības brīvības robežas, lietojot sociālos tīklus","Bakalaura darbā “Valsts pārvaldes iestāžu un amatpersonu rīcības brīvības robežas, lietojot sociālos tīklus” sniegts ieskats jautājumos par sociālo tīklu izmantošanu valsts pārvaldes iestāžu un amatpersonu darbībā. Darba mērķis ir atklāt problēmjautājumus, kas saistīti ar normatīvo tiesību aktu un vispārējo tiesību principu noteiktajām robežām attiecībā uz sociālo tīklu izmantošanu valsts pārvaldes iestāžu un amatpersonu darbībā, un piedāvāt tiem no tiesību normām izrietošus risinājumus. Attiecīgais jautājums juridiskajā literatūrā līdz šim nav pētīts, taču tā aktualitāti apstiprina gan pieaugošais valsts pārvaldes iestāžu un amatpersonu skaits sociālajos tīklos, gan sakarā ar to Latvijas un ārvalstu praksē radušās problēmsituācijas, kas saistītas ar vārda brīvības un citiem tiesību jautājumiem. Pētījuma rezultātā autore konstatē valsts pārvaldes iestāžu un amatpersonu profilu tiesisko statusu un attiecībā uz tiem saistošo regulējumu.",0
345,Kriminālprocesa izbeigšana uz izlīguma pamata kā personu nereabilitējošs apstāklis,"Bakalaura darbā “Kriminālprocesa izbeigšana uz izlīguma pamata kā personu nereabilitējošs apstāklis” tiek pētīts reabilitācijas saturs, kādēļ personas nereabilitācija ir nepieciešama, analizējot Kriminālprocesa likumā uzskaitītos apstākļus, kas personu nereabilitē, taču īpašu pētniecības daļu veltot izlīguma institūtam kriminālprocesā kā nereabilitējošu apstākli. Darba ietvaros tiek pētīts izlīgums kā kriminālprocesa nepieļaujošs apstāklis un izlīgums kā kriminālprocesa izbeigšana, atbrīvojot personu no kriminālatbildības; to salīdzinājums. Pētījumā gaitā tiek analizēta tiesu prakse, t.sk. judikatūrā ietvertās atziņas, augsti kvalificētu juristu viedokļi, kā arī analizēts kādas sekas ir personai, kura netiek reabilitēta. Bakalaura darba mērķis ir pētīt nereabilitējošu apstākļu institūtu un izlīguma institūtu kā personu nereabilitējošu apstākli un analīzēt to problemātiku.",0
346,Aktuālā Eiropas Savienības Tiesas judikatūra Eiropas Aresta ordera lietās,"Bakalaura darba “Aktuālā Eiropas Savienības Tiesas judikatūra Eiropas Aresta ordera lietās” mērķis ir izpētīt astoņus nozīmīgus Eiropas Savienības Tiesas spriedumus Eiropas Aresta ordera lietās. Ievērojot minēto, bakalaura darbs sniedz ieskatu Eiropas Savienības Tiesas nesenajos spriedumos, kuros skaidroti Padomes Pamatlēmumā par Eiropas Aresta orderi un par nodošanas procedūrām starp dalībvalstīm ietvertie jēdzieni “tiesas nolēmums” un “tiesu iestāde”, kā arī aplūkoti Pamatlēmumā ietvertie Eiropas Aresta ordera neizpildes pamati un Eiropas Aresta ordera ietekme uz personas pamattiesībām. Darba ietvaros Autore akcentē galvenos problēmjautājumus Eiropas Aresta ordera piemērošanā un analizē savstarpējā atzīšanas principa piemērošanas robežas.  Autore galvenokārt izmantojusi literatūru angļu valodā, analizējusi Eiropas Savienības Tiesas praksi un aplūkojusi nevalstisko organizāciju ziņojumus.  Pētījuma rezultātā Autore konstatē pamattiesību ietekmi uz aktuālo Eiropas Savienības tiesas judikatūru un uz izpildes dalībvalsts pienākumu izpildīt saņemto Eiropas Aresta orderi, kā arī nepieciešamību ieviest obligātu proporcionalitātes principa piemērošanu.",0
347,Tiesu varas amatpersonu pamattiesību ierobežojums kā taisnīgas tiesas garants,"Darbs sastāv no ievada, trim nodaļām un secinājumiem. Darba pirmajā nodaļā apskatīts varas dalīsanas princips kā pamats tiesu varas neatkarībai. Otrajā nodaļā - likumos noteiktās prasības un ierobežojumi tiesu varas amatpersonām. Trešajā nodaļā analizēts tiesu varas amatpersonu biedrošanās tiesību, tiesību brīvi izvēlēties nodarbošanos un privātās dzīves neaizskaramības ierobežojums. Mērķis ir vērtēt likumos noteiktos tiesu varas amatpersonu ierobežojumus no cilvēka pamattiesību aspekta. Secināts, ka pamattiesību ierobežojums tiesu varas amatpersonām ir samērīgs  un pamatots, kalpo sabiedrības interesēm un ir garants taisnīgai tiesai. Atzīmētas dažas  nepilnības normatīvajā regulējumā un sniegri ieteikumi uzlabošanai.",0
348,Noziedzīgi iegūtu līdzekļu legalizēšanas un tās apkarošanas tiesiskais raksturojums,"Noziedzīgi iegūtu līdzekļu legalizēšana ir viens no mūsdienu aktuālākajiem noziegumiem ekonomiskajā sfērā, jo šādā veidā personas, kuras ienākumus gūst prettiesiskā veidā, slēpj līdzekļu patieso izcelsmes avotu.  Šāda veida noziedzīgas darbības ir būtiska problēma, jo negatīvi ietekmē valsts ekonomisko stabilitāti, turklāt, iegūtie līdzekļi tiek lietoti noziedzīgu grupu finansēšanai, kas apdraud  tādas valsts nacionālās intereses, kā sabiedrības drošība un labklājība.  Viena no  nozīmīgākajām problēmām noziedzīgi iegūtu līdzekļu legalizēšanas apkarošanā ir spēja identificēt darījumus, kuru rezultātā tiek veikta līdzekļu legalizācija, tādēļ  ir nepieciešams noteikt noziedzīgi iegūtu līdzekļu legalizēšanas īpatnības, izpētīt tiesu praksē nostiprinātās atziņas, kā arī starptautisko organizāciju ieguldīto darbu šī nozieguma apkarošanā, lai pilnveidotu izpratni par noziedzīgi iegūtu līdzekļu legalizācijas tendencēm un rast risinājumu nozieguma apkarošanas nepilnībām.",0
349,Darbinieka atbildība darba tiesiskajās attiecībās.,"Darba tēmu „Darbinieka atbildība darba tiesiskajās attiecībās” autore uzskata par nozīmīgu, jo tā skar ļoti plašu sabiedrības daļu, ne tikai darbiniekus, bet arī darba devējus. Darba mērķis ir noskaidrot darbinieka atbildības iestāšanās priekšnoteikumus, piemērošanas kārtību atbilstoši likuma normām un sekas. Lai sasniegtu darba mērķi ir analizēta tiesu prakse, normatīvie akti un dažādu personu viedokļi. Darba izstrādes procesā analizēta tiesu prakse un normatīvie akti, neliels ieskats ārzemju normatīvajos aktos, kā rezultātā autore nonāca pie secinājuma, ka Latvijā nav regulējuma un vadlīniju, kas noteiktu par kādiem pārkāpumiem piemērojams disciplinārsods, kā arī konstatētas likumu normu nesakritības un nepilnības. Darbs sastāv no trim daļām, pirmajā daļā aplūkota darbinieka disciplinārā atbildība, otrajā civiltiesiskā atbildība, bet trešajā administratīvā atbildība un kriminālatbildība.",0
350,Izmeklētāja statuss kriminālprocesā,"Bakalaura darba tēma ir „Izmeklētāja statuss kriminālprocesā”, kurā tiek apskatīts izmeklētāja statusa institūts un tā pilnvaru apjoms laika posmā no 1961.gada līdz šī brīža Latvijas Kriminālprocesa likumam. Bakalaura darba mērķis ir izpētīt izmeklētāja procesuālā statusa iegūšanas veidu, tā institūta vēsturisko attīstību, iespējamos procesuālos statusus, kādos izmeklētājs var parādīties kriminālprocesā. Tāpat - tiek pētīta šī statusa nozīme uz kriminālprocesuālo attīstību, ietekme uz mūsdienu noziedzīgu nodarījumu atklāšanu vai novēršanu, tiek pētīta izmeklētāja kvalifikācijas nozīme un institūta attīstība, tās nozīme uz mūsdienu kvalitatīvu, objektīvu un efektīvu krimināllietas pirmstiesas izmeklēšanu. Atslēgvārdi: izmeklētājs, procesa virzītājs, kvalifikācija, izmeklēšanas uzraudzība.",0
351,Pierādīšanas īpatnības kukuļošanas lietās,"Bakalaura darbā “Pierādīšanas īpatnības kukuļošanas lietās” tiek vērsta uzmanība uz nemainīgi aktuālo noziedzīgo nodarījumu grupu – kukuļošanu (plašākā nozīmē) gan valsts, gan privātajā sektorā, kā arī pierādīšanas īpatnībām un problemātiku šo lietu ietvaros.    Kā pētījuma mērķi autore izvirza pierādīšanas priekšmeta normatīvā regulējuma atbilstības izvērtējumu un raksturīgāko problēmjautājumu identificēšanu pierādīšanas procesā kukuļošanas lietās. Tā sasniegšanai tiek veikta pierādīšanas teorijas pamatjēdzienu izpēte, kukuļošanas krimināltiesiskā regulējuma izvērtēšana un juridisko prakses materiālu analīze.    Pētījuma rezultātā autore norāda gan uz nepilnībām kriminālprocesuālajā regulējumā attiecībā uz pierādīšanas priekšmetā ietilpstošo elementu gramatisko formulējumu, gan arī uz tipiskākajām problēmām attiecībā uz dažādu elementu pierādīšanu kukuļošanas lietu ietvaros.    Atslēgvārdi: kukuļošana, kukulis, pierādīšana, pierādījumi, pierādāmie apstākļi",0
352,Tiesas  sēdes protokola un audio ieraksta nozīme tiesas sēdē.,"Bakalaura darba tēma ir: „Tiesas sēdes protokola un audio ieraksta nozīme tiesas sēdē”. Pēc autores domām šī tēma ir aktuāla, jo šobrīd tiesvedības procesa efektivitātes palielināšanai tiek pielietotas informāciju tehnoloģijas, skaņu ieraksti, videokonferences. Jauno tehnoloģiju ieviešana un izmantošana tiesu sistēmā ir ciešā kopsakarā ar nepieciešamību normatīvi sniegt regulējumu neskaidriem jautājumiem, gan par iespējamo trūkumu novēršanu, gan tiesas sēdes protokola pietiekamību, ja audio ieraksts nav pilnīgs. Bakalaura darba mērķis- izpētīt tiesas sēdes protokola attīstību, jauno tehnoloģiju ieviešanu un izmantošanu tiesu sistēmā, tiesas sēdes protokola kā procesuāla dokumenta un audio protokola vietu un nozīmi tiesas sēdē, sniegt priekšlikumus normatīvā regulējuma pilnveidošanai, sniedzot ieskatu arī par  tiesas sēdes protokoliem un audio protokoliem kaimiņvalstīs - Lietuvā un Igaunijā. Bakalaura darba rezultātā autore secina, ka ir nepieciešams veikt grozījumus un papildinājumus Civilprocesa likuma 7.nodaļā un sniedz savus priekšlikumus.",0
353,Atlīdzības problemātika pedagogu darba tiesiskajā regulējumā.,"Bakalaura darba nosaukums ir “Atlīdzības problemātika pedagogu darba tiesiskajā regulējumā”. Darba samaksa jebkurā tautsaimniecības nozarē, t. sk. izglītībā, ir būtiskākais katra cilvēka elementāro vajadzību apmierināšanas priekšnosacījums un svarīgs faktors, kas ietekmē strādājošo kvalifikācijas līmeni, noskaņojumu, attieksmi pret darbu un tā kvalitāti. Līdz ar to ir tik svarīgi pētīt pedagogu darba samaksas regulējumu, identificējot tā problemātiku un piedāvājot risinājumus regulējuma uzlabošanai. Darba mērķis ir, izvērtējot esošo regulējumu un identificējot regulējuma problemātiku, rast risinājumus veiksmīga pedagogu darba samaksas regulējuma noteikšanai. Pētījumā ir sniegts priekšstats par darba samaksas jēdzienu un tā elementiem, izpētot pedagoģijā nodarbināto darba samaksas regulējumu un tā īpatnības. Iegūtie rezultāti liecina, ka pedagogu darba samaksas regulējums ir nepilnīgs un pat prettiesisks. Atslēgvārdi: darba samaksa, pedagogu darba samaksa, alga, piemaksas par darbu, prēmijas un naudas balvas, cita veida atlīdzība, darbalaika uzskaites problemātika, mērķdotācijas aprēķināšanas problemātika, iekšējā regulējuma problemātika.",0
354,Nonāvēšana aiz neuzmanības,"Bakalaura darba „Nonāvēšana aiz neuzmanības” mērķis ir izpētīt un padziļināti izprast Latvijas Krimināllikuma 123.pantā kvalificēto noziedzīgo nodarījumu, izpētīt un izanalizēt nonāvēšanas aiz neuzmanības kvalifikācijas problēmas Latvijā un iepazīt to, kā ārvalstu krimināllikumos tiek definēts jēdziens nonāvēšana aiz neuzmanības.  Izvirzīto mērķu sasniegšanai autore veica jēdziena „nonāvēšana aiz neuzmanības” teorētisko izpēti, pamatojoties uz krimināltiesību doktrīnā jau izstrādātajām atziņām, veica Latvijas tiesu prakses analīzi, Latvijas un ārvalstu Krimināllikumu izpēti, lai noskaidrotu kā citviet pasaulē tiek definēts jēdziens ”nonāvēšana aiz neuzmanības”, kā arī izdarīja secinājumus. Darbā tika analizētas arī vainas formas, kā arī pētīti un analizēti neuzmanības veidi – noziedzīgā pašpaļāvība un nevērība. Atslēgas vārdi : noziedzīga pašpaļāvība, noziedzīga nevērība, nonāvēšana aiz neuzmanības, vainas formas.",0
355,Apdrošināšanas krāpšana Latvijas tiesiskajā sistēmā,"Apdrošināšanas līgumu var slēgt par vairākiem apdrošināšanas objektiem, savukārt Krimināllikuma speciālā norma, kas paredz kriminālatbildību par apdrošināšanas krāpšanu, aptver tikai vienu no šiem apdrošināšanas objektiem, proti, mantu. Kā pētījuma mērķi autors norāda apdrošināšanas krāpšanas sastāva pamatpazīmju analīzi un ar tām saistīto problēmjautājumu identificēšanu. Mērķa sasniegšanai autors izpētīs apdrošināšanas vēsturi, tās pašreizējo civiltiesisko regulējumu Latvijā, kā arī veiks apdrošināšanas krāpšanas sastāva elementu analīzi, ko skatīs kopsakarā gan ar tiesu praksi, gan ar tiesību doktrīnu. Pētījuma rezultātā autors norāda uz to, ka civiltiesiskais apdrošināšanas objektu loks ir plašāks nekā speciālās krāpšanas normas (apdrošināšanas krāpšana) tvērums, kā arī tiek identificēti problēmjautājumi, kas saistīti ar šī noziedzīgā nodarījuma sastāva pamatpazīmēm un piedāvāti iespējamie grozījumi.",0
356,Pašvaldību deputātiem noteiktās amata prasības un atbildība,"Bakalaura darba temats ir „Pašvaldības deputātiem noteiktās amata prasības un atbildība”. Individuāli politiķis ir brīvs savā rīcībā – no deputāta amata viņu nevar atcelt, izņemot gadījumu, kad tas notiek ilgstošas slimības vai nāves dēļ, vai ar tiesas spriedumu. Ar īpašu Saeimas lēmumu iespējama arī visas domes atlaišana. Tomēr politiskā atbildība nozīmē arī atbildību pret savu politisko partiju vai vēlētāju apvienību. Tie, kas iekļāva kandidātu sarakstā, gaida no viņa noteiktu prognozējamu rīcību. Ja varas periodā deputāts pieļauj kļūdas, tad līdz ar viņa popularitāti krītas arī viņa partijas reitings sabiedrībā. Lai gan domes darbības tiek regulāri uzraudzītas, taču praksē pastāv vairākas problēmas, kas saistītas ar atsevisķu pašvaldības deputātu darbības izvērtēšanu un atbildības piemērošanu.  Bakalaura darba mērķis ir analizēt pašvaldības deputātiem noteiktas amata prasības un atbildību, un izteikt priekšlikumus pašvaldību darbības uzlabošanai, veicot grozījumus normatīvajos aktos. Pētījuma periods ietver laika posmu no 2015. -2019. gadam, analizējot pēdējās aktualitātes. Darba struktūra izveidota atbilstoši darbā izvirzītajam mērķim un uzdevumiem. Darbs sadalīts četrās nodaļās un apakšnodaļās, svarīgākos secinājumus un priekšlikumus apkopojot darba beigās. Darbs sastāv no 53 lapām, 58 izmantotiem literatūras un citiem avotiem. Formulēto uzdevumu raksturošanai un darba kopējā mērķa sasniegšanai izmantotas Latvijas Republikas, ārvalstu un starptautiskās tiesību normas, kas regulē pašvaldību darbību, citi normatīvie dokumenti, speciālā literatūra, tiesu prakse, interneta materiāli un pētījumi pašvaldību darbības jomā. Īpašu uzmanību autore pievērsīs arī likumam „Par pašvaldībām”, Republikas pilsētas domes un novada domes deputāta statusa likumam, Republikas pilsētas domes un novada domes vēlēšanu likumam un Valsts pārvaldes iekārtas likumam. Vienlaikus darbā izmantoti Latvijas tiesību jomā atzītu tiesību zinātnieku un juristu raksti un pētījumi.",0
357,Mūža ieslodzījuma krimināltiesiskie aspekti,"Mūža ieslodzījums ir bārgākais sods Latvijas krimināltiesībās, kuru piemēro par sevišķi smagiem noziegumiem. Šī darba mērķis ir pētīt ar šo sodu saistītās problēmas un to iespējamos risinājumus. Pētījuma rezultātā tika noskaidrots, ka mūža ieslodzījums apgrūtina notiesāta resocializācijas un likumpaklausīgas uzvedības panākšanas mērķu sasniegšanu. Lai sasniegtu šos mērķus ir nepieciešams, lai pastāvētu reālā iespēja tikt nosacīti pirmstermiņa atbrīvotam no ieslodzījuma. Teorētiski šāda iespēja pastāv priekš visiem, izņemot personas, kuras ir sodītas par sevišķi smagiem noziegumiem, saistītiem ar seksuālo vardarbību, kas izdarīti pret personu, kura nav sasniegusi sešpadsmit gadu vecumu. Izpētot citu valstu pieredzi, var piedāvāt šādām personām noteikt ķīmisko kastrāciju kā priekšnoteikumu nosacītās pirmstermiņa atbrīvošanas piemērošanā. Atslēgvārdi: mūža ieslodzījums, soda mērķi, resocializācija, ķīmiskā kastrācija.",0
358,Brīvprātīgais darbs un tā tiesiskais regulējums.,"Lai gan pasaulē ir vienots uzskats, kas ir brīvprātīgā darbs, tomēr regulējuma attīstība katrā valstī ir atšķirīga. Autores mērķis ir izzināt brīvprātīgā darba regulējumu Latvijā un sniegt savu vērtējumu par to. Darba uzdevumi ir definēt, kas ir brīvprātīgā darbs, izpētīt tā vēsturisko attīstību, noskaidrot brīvprātīgā darba priekšmetu, pušu tiesības un pienākumus, kā arī salīdzināt brīvprātīgā darbu ar darba tiesiskajām attiecībām un praksi.      Autore nonāk pie secinājuma, ka Latvijā brīvprātīgā darba attīstībai problēmas rada tas, ka nav neviena ministrija, kas būtu atbildīga par Brīvprātīgā darba likumu. Lai labāk izprastu brīvprātīgā darba būtību korektāk lietot vārdu salikumu “brīvprātīgā darbs”, jo vārds “brīvprātīgs” apzīmē brīvprātīgā darba veicēju, nevis darba veidu, kas rada nepareizu izpratni par brīvprātīgā darbu.",0
359,Loģikas loma Latvijas tiesību sistēmas analīzē,"Šajā darbā tiek aplūkota problēma – kāda loģiskā struktūra ir Latvijas tiesību sistēmai un tās pamatelementiem? Šīs problēmas kontekstā izvirzīts darba mērķis – analizēt Latvijas tiesību sistēmas un tās pamatelementu loģisko struktūru. Lai sasniegtu šo mērķi, autors izklāsta izteikumu loģikas pamatus un tos izmanto analīzē. Pētījuma rezultātā autors pilnveido tiesību normu struktūras izpratni, piedāvā grozījumus sešos Krimināllikuma pantos, norāda uz problēmām, kas saistītas ar Latvijas tiesību sistēmas struktūras veidošanu un koherenci, un pamato, kāpēc tiesību sistēmā, kas balstīta dabisko tiesību doktrīnā, jāizmanto universāla morāle, lai atvasinātu vispārējos tiesību principus un pārbaudītu to leģitimitāti.",0
360,Procesuāls pārkāpums kā pamats administratīvā akta atcelšanai,"Bakalaura darbā tiks pētīti, kas un kādi ir procesuāli pārkāpumi administratīvā akta izdošanas procesā, un analizēts, vai tiesu praksē Latvijā procesuāls pārkāpums ir vai nav pamats administratīvā akta atcelšanai.  Autore ir izmanojusi literatūru, tiesu judikatūrā paustās atziņas, atlasījusi un analizējusi tiesu praksi.  Bakalaura darba mērķis ir apskatīt būtiskākos procesuālos pārkāpumus un saistībā ar to apkopot un analizēt tiesu prakses piemērus, kā arī atlasīt un pētīt Administratīvo tiesu spriedumus un analizēt, kā Latvijas tiesu praksē procesuālus pārkāpumus vērtē tiesas un kā tās nosaka par to, kas ir procesuāls pārkāpums un kas nav.  Autore pievērsīs uzmanību viņasprāt nozīmīgākajiem procesuālajiem principiem- uzklausīšanas un pamatojuma principiem. Autore ir apkopojusi biežāk sastopamos tiesu praksē atrodamos secinājumus attiecībā uz uzklausīšanas un pamatojuma principu. Autore analizēs kādi ir būtiski un nebūtiski iepriekšminētie principi. Autore secina, ka tiesu praksē attiecībā uz procesuāliem pārkāpumiem, dažkārt grūti noteikt un saprast precīzu robežu, lai nodalītu, kādu procesuālu pārkāpumu rezultātā administratīvais akts būtu atceļams. Uzklausīšanas un pamatojuma principu tiesas Latvijā vērtē nevis pēc vienotiem standartiem, bet izskatot katru gadījumu individuāli ar atšķirīgiem vērtēšanas kritērijiem.",0
361,"Personas tiesības prasīt atlīdzību no Ārstniecības riska fonda par kaitējumu, kas nodarīts mantojuma atstājējam","Bakalaura darbā “Personas tiesības prasīt atlīdzību no Ārstniecības riska fonda par kaitējumu, kas nodarīts mantojuma atstājējam” ir apskatītas Ārstniecības riska fonda darbības noteikumu 3.1 un 15.2. punkti  kopsakarā ar Pacientu tiesību likuma 16.pantu pirmo daļu  ar mērķi noteikt personu loku, kas var saņemt atlīdzību no Ārstniecības riska fonda par kaitējumu, kas tika nodarīts pacientam. Darba ietvaros tiek pētīta administratīvo tiesu prakse par personu subjektīvajām tiesībām uz morāla kaitējuma atlīdzību, tiesu prakse mantojuma tiesībās un kaitējuma atlīdzības jautājumos. Tiek analizēti Satversmes tiesas spriedumi, juridiski zinātniska literatūra un judikatūra. Autore analīzē normatīvo aktu interpretācijas un piemērošanas problēmas, identificē to cēloņus un piedāvā savu risinājumi.",0
362,Vienošanās kriminālprocesā,"Bakalaura darba “Vienošanās kriminālprocesā” aktualitāte ir vienošanās procesa piemērošanas attīstība. Šobrīd vienošanās procesa piemērošana ir pieaugusi par 74% no visām uz tiesu nosūtītajām lietām. Tomēr pastāv problemātika attiecībā uz vienošanās procesa regulējumu. Tāpēc ir nepieciešams noskaidrot šobrīd esošos regulējuma trūkumus un sniegt priekšlikumus, lai šos trūkumus novērstu.  Mērķis bija atklāt vienošanās procesa noregulējuma trūkumus un sniegt priekšlikumus trūkumu novēršanai un noregulējuma uzlabošanai. Darbā veicamie uzdevumi bija Latvijas tiesu prakses izpēte, prokuratūras darba rezultātu kā statistikas datu analīze, Latvijas un Igaunijas normatīvo aktu izpēte un salīdzināšana. Darba rezultātā tiek noskaidroti tādi vienošanās procesa regulējuma trūkumi kā vienošanās procesa neierobežota piemērošana un konkrēta soda samazinājuma neesamība. Darba rezultātā tiek sniegti priekšlikumi par grozījumiem, kurus būtu jāievieš Kriminālprocesa likumā.",0
363,Izvairīšanās no nodokļu un tiem pielīdzināto maksājumu nomaksas (Krimināllikuma 218. pants),"2019.gadā veiktā nodokļu reforma un grozījumi likumā “Par iedzīvotāju ienākuma nodokli” ir aktualizējuši nodokļu jautājumus sabiedrības vidū un medijos. Darbā pētīts Krimināllikuma 218.pants, kas paredz kriminālatbildības iestāšanos par izvairīšanos no nodokļu un tiem pielīdzinātu maksājumu nomaksas.  Darba autors pētījis gan noziedzīga nodarījuma sastāva elementus, gan problēmjautājumus, veidojot kopību un nošķirot Krimināllikuma 218.pantu no līdzīgiem noziedzīgiem nodarījumiem. Tāpat apzināti citi nodokļu normatīvie akti, tostarp salīdzinātas arī vairāku valstu krimināllikumu normas nolūkā noskaidrot kriminālatbildības un administratīvās atbildības nošķiršanas kritērijus nodokļu nemaksāšanas gadījumos.",0
364,Ārpustiesas kriminālprocesa pabeigšanas vienkāršotie veidi,"Bakalaura darbā “Ārpustiesas kriminālprocesa pabeigšanas vienkāršotie veidi” autore analizē vienkāršoto procesu piemērošanas kārtību un priekšnoteikumus. Darba gaitā detalizētāka uzmanība tiek pievērsta ārpustiesas kriminālprocesa pabeigšanas vienkāršotajiem veidiem, saistībā ar kuriem tiek aplūkots procesuālo un materiālo tiesību normu regulējums, tiesībzinātnieku viedokļi, tiesu prakse, kā arī ārvalstu prakse attiecībā uz minētā kriminālprocesa piemērošanas kārtību. Bakalaura darba mērķis ir padziļinātāka ārpustiesas kriminālprocesa pabeigšanas vienkāršoto veidu izpēte un analīze, lai izprastu pēc kādiem kritērijiem tiek vērtētas šo kriminālprocesa pabeigšanas veidu piemērošanas iespējas un kādi ir problēmjautājumi ar kuriem ir iespējams saskarties to piemērošanas un izpildes gaitā.",0
365,"Paātrinātā procesa piemērošana krimināllietās par zādzību, krāpšanu, piesavināšanos nelielā apmērā","Bakalaura darbā tiek analizēta problēma par krimināllietu par zādzību, krāpšanu, piesavināšanos nelielā apmērā izmeklēšanas un iztiesāšanas vienkāršošanu un paātrināšanu. Bakalaura darbs ietver analīzi par vienkāršoto kriminālprocesu piemērošanu krimināllietās par zādzību, krāpšanu, piesavināšanos nelielā apmērā, sīkāk analizējot paātrinātā procesa piemērošanu šajās krimināllietās. Paātrinātais process kā institūts Kriminālprocesa likumā stājās spēkā salīdzinoši nesen ar mērķi paātrināt un vienkāršot kriminālprocesu. Bakalaura darbā analizēta zādzības, krāpšanas, piesavināšanās nelielā apmērā dekriminalizācija kā izmeklēšanas un iztiesāšanas vienkāršošanas un paātrināšanas iespēja. Bakalaura darba mērķis ir salīdzināt paātrinātā procesa piemērošanu ar administratīvā pārkāpuma procesa piemērošanu lietās par zādzību, krāpšanu, piesavināšanos nelielā apmērā, nonākot pie secinājumiem, kurš no šiem procesiem ir ātrāks, vienkāršāks un efekīvāks.",0
366,Pakalpojumu sniedzēju pienākumu samērīgums Autortiesību direktīvas 17. pantā,"Bakalaura dаrbā “Pakalpojumu sniedzēju pienākumu samērīgums Autortiesību direktīvas 17. pantā” autore аnаlizē Autortiesību direktīvas 17. panta ģenēzi un tajā lietoto jēdzienu saturu, kā arī noskaidro pasākumus, kuri būs jāveic pakalpojumu sniedzējiem, lai tie nodrošinātu, ka pakalpojumā nelikumīgi netiek izmantoti ar autortiesībām aizsargāti objekti.  Tāpat darba autore vērtē, vai šie pasākumi ir samērīgi (vai tiem ir leģitīms mērķis un vai tie ir piemēroti un nepieciešami), kā arī vai tie atbilst pamattiesībām un Eiropas Savienības tiesību aktiem. Noslēgumā darba autore secina, kа, pirmkārt, Autortiesību direktīvā ietvertie jēdzieni nav konkretizēti, un tas var novest pie atšķirīgas Autortiesību direktīvas interpretācijas Eiropas Savienības dalībvalstīs. Otrkārt, lai gan Autortiesību direktīvas 17. pantā noteiktie pasākumi ir attaisnoti ar leģitīmu mērķi, ir nepieciešami un samērīgi, tie neatbilst pamattiesībām un Eiropas Savienības tiesību aktiem.",0
367,Nenodrošinātā kreditora tiesību īstenošanas problemātika mantojuma lietā,"Bakalaura darba “Nenodrošinātā kreditora tiesību īstenošanas problemātika mantojuma lietā” mērķis ir noskaidrot tiesiskā regulējuma gadījumus, kas ir nenodrošinātā kreditora tiesību īstenošanas problemātikas pamatā mantojuma lietā. Tāpat mērķis ir noskaidrot, vai nenodrošinātā kreditora kā tiesību subjekta tiesības ir samērotas ar citu tiesību subjektu tiesībām un pienākumiem mantojuma lietā. Darbā autore, aplūkojot katru mantojuma lietas posmu, sākot no mantojuma atklāšanās līdz tiesību pārņēmēju noskaidrošanai vai mantojuma lietas izbeigšanai, ir analizējusi problemātikas rašanās pamatus un darba noslēgumā sniegusi priekšlikumus, kā risināt aplūkotos problemātikas gadījumus.",0
368,Administratīvo atbildību mīkstinošie un pastiprinošie apstākļi,"Bakalaura darba temats ir “Administratīvo atbildību mīkstinošie un pastiprinošie apstākļi”. Bakalaura darbā tiek aplūkota administratīvo atbildību mīkstinošo un pastiprinošo apstākļu vēsturiskā attīstība, piemērošana praksē, atbildību mīkstinošo un pastiprinošo apstākļu regulējums citās valstīs, kā arī atbildību mīkstinošo un pastiprinošo apstākļu nozīme soda mēra noteikšanā.  Darba autore secina, ka no praktiskā viedokļa nav izprotams, kā atbildību mīkstinošie un pastiprinošie apstākļi ietekmē soda apmēra izvēli. Līdz ar to autore darbā piedāvā izslēgt atbildību mīkstinošo un pastiprinošo apstākļu uzskaitījumu no jaunā Administratīvās atbildības likuma, kas stāsies spēkā 2020. gada 1. janvārī. Atslēgvārdi – administratīvā atbildība, administratīvais pārkāpums, atbildību mīkstinošie un pastiprinošie apstākļi, soda noteikšanas vispārīgie principi, minimālais piemērojamais sods, maksimālais piemērojamais sods, vidējais piemērojamais sods.  ",0
369,Noziedzīgi iegūtu līdzekļu legalizēšanas novēršanas problemātika Banku sektorā,"Šodien  noziedzīgi iegūtu līdzekļu legalizācijas problēma Latvijā ir tik kritiska un asa valstiskā līmenī, kā vēl nekad iepriekš. Jau šogad oktobrī valdībai būs jāuzrāda būtiski uzlabojumi NILLTFN jomā Eiropas Padomes noziedzīgi iegūtu līdzekļu legalizācijas un terorisma finansēšanas ekspertu komitejai Moneyval. Bankas, bez šaubām, ir pakļautas visaugstākajam riskam un reizē arī aizdomām par naudas līdzekļu atmazgāšanu.  Darbā ir analizēta Banku sektora problemātika NILLTFN jomā. Autore pēta, kā darbojas un tiek ievēroti tiesiskie mehānismi Bankas ikdienas sadarbībā ar uzraugošām iestādēm un klientiem un šo attiecību trūkumus. Vienlaikus, darba gaitā autore pēta darījuma attiecību ar klientu nodibināšanas procesu, pievēršot īpašu uzmanību klienta identifikācijas procedūrai, padziļinātās analīzes veikšanai, un PNP un PLG statusu īpatnībām,  kā arī  tiesu prakses analīzei ar mērķi atklāt pastāvošās likuma interpretācijas problēmas un faktorus, kuri rada augstu NILLTFN risku Bankām. Darbā autore arī izskata un piedāvā rekomendācijas un ieteikumus situācijas uzlabošanai.",0
370,Pamatvajadzību un tiesību nodrošināšana ieslodzītajām personām ieslodzījuma vietās,"Cilvēktiesības ir viens no apspriestākajiem tematiem mūsdienu sabiedrībā, jo katrs cilvēks vēlas saņemt to, kas viņam ir garantēts tiesību avotos. Kā darba autore vēlāk darbā norāda, arī ieslodzītie ir cilvēktiesību subjekti, tomēr viņi ir šajā ziņā īpaši ar to, ka viņiem piemītošās cilvēktiesības tiek ierobežotas, bet būtiski ir saprast, cik lielā mērā šie ierobežojumi var tikt noteikti un vai tie nepārkāpj personas tiesības. Tieši atsevišķo tiesību un pamatvajadzību, ko savā darbā apskata autore, ierobežošana, nodrošināšana, ierobežojumu robežas un ieslodzītajiem noteiktās normas ir darba pamatā, ko autore aplūko un dod savu redzējumu par tiem. Pētījuma mērķis ir pēc iespējas pilnīgāk apzināt ieslodzīto atsevišķas tiesības un pamatvajadzības, to saturu, regulējumu un praktisko nodrošināšanu ieslodzījuma vietās. Uzdevumi ir aplūkot pēc iespējas plašāku avotu klāstu, lai iegūtu visaptverošāko ieskatu darba tēmā, aptaujāt ieslodzītos, lai uzzinātu viņu subjektīvo viedokli par viņiem garantētajām tiesībām, kā arī analizēt tiesu praksi, lai saprastu galvenos problēmjautājumus. Darba rezultātā autore vēlas sniegt ierosinājumus par iespējamiem normatīvo aktu grozījumiem un pievērst uzmanību jautājumiem, kuri rada problēmas ieslodzītajiem, kamēr viņi atrodas ieslodzījumā.",0
371,Tautu tiesības uz ārējo pašnoteikšanos,"Autore bakalaura darbā „Tautu tiesības uz ārējo pašnoteikšanos” analizē, vai starptautiskajās tiesībās mierinājuma atdalīšanās, kas sevī ietver tiesības tautai rupju cilvēktiesību pārkāpumu gadījumā atdalīties no valsts, ir nostiprinājusies kā paražu tiesību norma. Darbā tiek pētīta valstu prakse, normatīvie akti un starptautisko tiesību speciālistu atziņas, īpaši liekot uzsvaru uz notikumiem Kosovā. Kā arī tiek skaidrots, kā tiesības uz mierinājuma atdalīšanos mijiedarbojas ar tiesībām uz pašnoteikšanos un saturiski pretēju principu teritoriālā integritāte. Darbā tiek pierādīts, ka mierinājuma atdalīšanās šobrīd starptautiskajās tiesībās nav nostiprinājusies kā paražu tiesību norma vienveidīgas prakses un opinio juris trūkuma dēļ. Turklāt, tiek secināts, ka valstu krasi atšķirīgie viedokļi šajā jautājumā un politikas ietekme, iespējams, nekad nespēs tiesībām uz mierinājuma atdalīšanos nodrošināt paražu normas statusu.",0
372,Iesniegumu likuma un Informācijas atklātības likuma nošķiršana,"Līdzīgus tiesiskus institūtus regulē divi likumi – Iesniegumu likums un Informācijas atklātības likums (turpmāk – likumi). Vienlaikus abus likumus nevar piemērot, jo tie ir savstarpēji izslēdzoši. Nošķiršanas jautājums ir svarīgs, jo katrs likums paredz dažādus termiņus atbildes sniegšanai un dažādu pārsūdzības kārtību.  Darba mērķis ir noskaidrot, vai ir iespējams nošķirt Iesniegumu likumu no Informācijas atklātības likuma. Lai sasniegtu mērķi autore izvirzīja šādus uzdevumus: apskatīt iesniegumu tiesību un tiesību iegūt informāciju saturu, aplūkot iesniegumu tiesību regulējumu ārvalstu normatīvos aktos, noskaidrot Iesniegumu likuma un Informācijas atklātības likuma nošķiršanas nepieciešamību, likumu subjektus, objektus, mērķus un izpētīt Latvijas tiesu praksi attiecībā uz likumu nošķiršanu.  Autore secina, ka praksē ir pamatotas grūtības nošķirt likumus un  pašreizējais tiesiskais regulējums tikai formāli paredz nošķiršanas kārtību, tāpēc autore piedāvā novērst likumu atšķirības, kā arī universālus likumu nošķiršanas kritērijus.",0
373,Pašvaldību peldbaseini kā publiska lieta,"Nacionālajā tiesību vidē dominē dažādība viedokļos par pašvaldību peldbaseinu tiesisko statusu. Bakalaura darbs “Pašvaldību peldbaseini kā publiska lieta” ir līdz šim detalizētākais pētījums Latvijā, kas veltīts attiecīgajam tematam. Darba mērķis ir noskaidrot, vai peldbaseini, kurus pašvaldība, īstenojot valsts pārvaldes uzdevumus, nodod tās administratīvās teritorijas iedzīvotāju publiskai lietošanai, ir publiska lieta, un kādas tiesiskās sekas rodas, piešķirot peldbaseinam publiski tiesisku statusu. Lai sasniegtu bakalaura darba mērķi, tika veikta padziļināta publiskas lietas jēdziena analīze, vērtējot normatīvo regulējumu, izpētot nacionālo tiesu praksi publisko lietu tiesībās un analizējot juridiskās literatūras avotus. Praktiskajā daļā tika pētīta faktiskā situācija un noteikta peldbaseinu atbilstība publiskas lietas definīcijai. Autoresprāt, pašvaldību peldbaseini ir nodoti sabiedrības publiskai lietošanai, jo to primārais izveides mērķis ir apmierināt sabiedrības intereses un vajadzības.",0
374,Valsts civildienesta attiecību izbeigšana sakarā ar ierēdņu skaita samazināšanu vai ierēdņa amata likvidāciju,"Bakalaura darba mērķis ir ierēdņu skaita samazināšanas un amata likvidācijas kā atbrīvošanas pamata detalizēta izvērtēšana, lai atklātu galvenos ar tiesību institūtu saistītos problēmjautājumus. Praksē dienesta attiecību izbeigšanas pamats ir aktuāls, taču Valsts civildienesta likuma lakonisma dēļ līdz galam neizprasts. Līdz ar to darba ietvaros izvērtēts ārvalstu tiesiskais regulējums un to atšķirības no Latvijas regulējuma, iestādes rīcības brīvības apjoms, izvirzīti priekšlikumi Valsts civildienesta likumā izdarāmajiem grozījumiem, piemēram, nostiprinot ierēdņa tiesības lūgt iestādei līdzvērtīga amata nodrošināšanu dienesta attiecību izbeigšanas gadījumā, kas pilnveidotu likumu un novērstu tiesu prakses nekonsekvenci. Tāpat darbā piedāvāts mainīt iedibināto tiesu praksi, piemēram, salīdzināšanu veicot visas iestādes ietvaros, gadījumos, kad ierēdņu skaits samazināms konkrētā struktūrvienībā.",0
375,"Izmeklēšanas tiesnesis kā amatpersona, kas pilnvarota veikt kriminālprocesu","Bakalaura darba “Izmeklēšanas tiesnesis kā amatpersona, kas pilnvarota veikt kriminālprocesu” mērķis ir izpētīt izmeklēšanas tiesneša institūtu kriminālprocesā un konstatēt problēmjautājumus normatīvajā regulējumā, kas reglamentē izmeklēšanas tiesneša darbību Latvijā, sniedzot iespējamos juridiskos risinājumus.  Darbā tiek pētīti tādi jautājumi kā kriminālprocesa saikne ar personas pamattiesībām, izmeklēšanas tiesneša kā amatpersonas pilnvaras un nozīme kriminālprocesā, uzsvaru liekot uz amatpersonas nozīmi izmeklēšanas darbībās un procesuālo piespiedu līdzekļu piemērošanā. Īsi tiek apskatīti ārvalstu kriminālprocesuālie regulējumi, lai konstatētu vai šāda amatpersona tiek paredzēta arī citu Eiropas valstu kriminālprocesos.  Pētījuma gaita tiek konstatēts, ka pašreizējais kriminālprocesuālais regulējums satur nepilnības attiecībā uz cilvēktiesību nodrošināšanu un to ierobežošanas kontroli, tādēļ tiek izvirzīti priekšlikumi attiecīgo normatīvo aktu grozījumiem.",0
376,Atkritumu apsaimniekošanas tiesiskās problēmas ārstniecības iestādēs.,"Bakalaura darba tēma ir „Atkritumu apsaimniekošanas tiesiskās problēmas ārstniecības iestādēs”. Darba ietvaros raksturotas ārstniecības iestāžu atkritumu apsaimniekošanas tiesiskās problēmas, analizējot Latvijas Republikas un Eiropas Savienības normatīvos aktus, izmantojot problēmas raksturojošo literatūru, publikācijas, tiesu praksi, kā arī autora praktisko pieredzi darbā ārstniecības iestādē. Darba mērķis ir izpētīt atkritumu apsaimniekošanas ārstniecības iestādēs aktuālās tiesiskās problēmas, analizēt atkritumu apsaimniekošanas normatīvo regulējumu un izvērtēt to ietekmi uz praktisko atkritumu apsaimniekošanu ārstniecības iestādē. Darbā autors sniegs atkritumu apsaimniekošanas ārstniecības iestādēs tiesisko problēmu risinājumu priekšlikumus. Darbā tiks izvirzīti priekšlikumi jēdziena “infekciozi atkritumi” definīcijas precizēšanai, norādītas tiesiskās problēmas un risinājumi atkritumu identifikācijā, klasifikācijā un apsaimniekošanā.",0
377,Izlīgums kā kriminālprocesu nepieļaujošs apstāklis,"Izlīgums kā kriminālprocesu nepieļaujošs apstāklis ir pamats taisnīgam tiesisko attiecību noregulējumam.  Bakalaura darba mērķis ir izpētīt, pie kādiem priekšnoteikumiem un kādām procesā iesaistītām personām piedaloties, izlīgums būs atzīstams par kriminālprocesu nepieļaujošu apstākli. Pētījumam tika izvirzīts pamatuzdevums nošķirt šādu izlīgumu no pamata personas atbrīvošanai no kriminālatbildības.  Kopumā ir secināts, ka izlīgums par kriminālprocesu nepieļaujošu apstākli būs atzīstams gadījumā, ja noslēgts, pamatojoties uz cietušā, kurš ieguvis procesuālo statusu, pieteikuma pamata, un ja pilnībā novērsts vai atlīdzināts ar noziedzīgo nodarījumu radītais kaitējums. Papildus ir izvirzīti 3 priekšlikumi Kriminālprocesa likuma pilnveidošanai.",0
378,Bērnu personas datu aizsardzības nodrošināšana Vispārīgās datu aizsardzības regulas izpratnē,"Personas datu aizsardzība, ņemot vērā straujo tehnoloģiju attīstību, aizvien aktuālāka kļūst ikdienas dzīvē. Personas datu aizsardzība būtiskas pārmaiņas piedzīvoja 2018.gadā, kad visā Eiropas Savienībā bija jāpiemēro Eiropas Parlamenta un Padomes Regula (ES) 2016/679 (2016.gada 27.aprīlis) par fizisku personu aizsardzību attiecībā uz personas datu apstrādi un šādu datu brīvu apriti un ar ko atceļ Direktīvu 95/46/EK (Vispārīgā datu aizsardzības regula). Datu apstrādē īpaša uzmanība jāpievērš nepilngadīgai personai. Nepieciešams pievērst uzmanību tam, kādā veidā nepilngadīgais sniedz savu piekrišanu datu apstrādei un, vai bērns ir tiesīgs to darīt vienpersoniski bez vecāku kontroles. Bakalaura darba mērķis ir analizēt bērnu, kā datu subjekta piekrišanas nodrošināšanu, ņemot vērā, ka Latvijā bērns vienpersoniski var sniegt piekrišanu savu personas datu apstrādei no trīspadsmit gadu vecuma.  Pētījuma rezultātā autore secināja, ka ir jārod līdzsvars starp tiesībām uz personas datu aizsardzību un vecāku pienākumiem, kas attiecas uz bērnu audzināšanu, kā arī konstatēja, ka ir jāpievērš lielāka vērība, kad datu apstrāde tiek veikta uz piekrišanas pamata. Atslēgvārdi: Vispārīgā datu aizsardzības regula, bērna tiesības, vecāku pienākumi, piekrišana, likumīgums.",0
379,"Izmeklēšanas noslēpums kriminālprocesā Latvijā: jēdziens, būtība un  iespējamās attīstības tendences","Bakalaura darba temats ir “Izmeklēšanas noslēpums kriminālprocesā Latvijā: jēdziens, būtība un iespējamās attīstības tendences”. Darba izvēle pamatota ar to, ka izmeklēšanas noslēpuma regulējums ir nepietiekams, dažkārt, nonākot pretrunā ar kriminālprocesuālo regulējumu kopumā. Bakalaura darba mērķis ir izpētīt, spēt pamatot un labāk izprast ar izmeklēšanas noslēpuma institūtu saistītos galvenos pieturpunktus, saprast, kādā veidā var sašaurināt Kriminālprocesa likumā ietverto izmeklēšanas noslēpuma definējumu, kā arī uzlabot izmeklēšanas noslēpuma samērošanu ar kriminālprocesā iesaistīto personu tiesībām uz informāciju. Mērķa sasniegšanai tika izvirzīti uzdevumi: 1)Izpētīt izmeklēšanas noslēpuma būtību Latvijas kriminālprocesā; 2)Izpētīt izmeklēšanas noslēpuma jēdzienu un regulējuma vēsturisko attīstību; 3)Izpētīt ar izmeklēšanas noslēpuma tiesisku un prettiesisku izpaušanu saistītus jautājumus; 4)Izpētīt kā izmeklēšanas noslēpums izpaužas ārvalstu tiesībās; 5)Konstatēt būtiskākas nepilnības izpratnē par izmeklēšanas noslēpumu. Pamatojoties uz pētījumu, tiek secināts, ka lielāku problemātiku sagādā nevienveidīga izpratne par izmeklēšanas noslēpuma saturu, vadlīniju neesamība būtības izprašanai, tādējādi tiek izteikti priekšlikumi grozījumu veikšanai Kriminālprocesa likumā.",0
380,Zemes gabala telpiskās norobežotības problemātika.,"Bakalaura darba “Zemes gabala telpiskās norobežotības problemātika” mērķis ir izpētīt un analizēt problēmas, kas rodas zemes gabala robežu noteikšanas un jau esošo robežu pārmērīšanas procesā, lai izprastu, ar kādām normatīvā regulējuma problēmām var saskarties tiesību piemērotāji, konstatējot, ka konkrētā zemes gabala robežas neatbilst to vēsturiskajam plānam vai ir nepareizi noteiktas dabā. Pēc darba autora domām darba aktualitāte ir saistīta ar to, ka Latvijas Republikas normatīvajos aktos ir vairākas problēmas, kas nepārprotami ietekmē zemes gabala telpisko norobežotību un ar to radušos robežstrīdu atrisināšanu, kā rezultātā personām ir liegta iespēja panākt savu īpašuma tiesību saprātīgu aizsardzību.            Izskatot zemes gabalu robežu noteikšanas un normatīvā regulējuma principus, nacionālo regulējumu un tiesu praksi, darba autors secināja par zemes gabala robežu noteikšanas procesu un tās problemātikas rašanās cēloņiem.            Atslēgvārdi: zemes gabala robežu noteikšana, zemesgabala vēsturisko robežu noteikšana un to pārmērīšana, īpašuma prasība, prasība par zemes robežu noteikšanu, zemes robežu plāns, zemes kadastra process.",0
381,Krimināllikuma spēks laikā,"Bakalaura darbā “Krimināllikuma spēks laikā” autore pēta būtisku Krimināllikuma sastāvdaļu - tā spēku laikā. Tas ir regulēts Krimināllikuma 5. pantā un pareiza Krimināllikuma 5. panta piemērošana ir nozīmīga, jo bez krimināllikuma spēka laikā analīzes nav iespējama taisnīga un likumīga soda noteikšana vai tieši pretēji – soda nepiemērošana.  Darbā, lai izprastu krimināllikuma spēku laikā, autore izvirzījusi sekojošus uzdevumus:  apskatīt krimināllikuma spēka laikā vēsturisko attīstību Latvijas teritorijā 20. gadsimtā, veikt Krimināllikuma spēka laikā jēdziena analīzi, kā arī aplūkot spēka laikā regulējumu ārvalsts krimināllikumos, salīdzinot tos ar Krimināllikumu. Temata aktualitāti raksturo krimināllikuma spēka laikā milzīgā loma taisnīga un vainīgajai personai atbilstoša soda noteikšanā vai tā nepiemērošanā, kā arī dispozīcijas izvērtēšanā.",0
382,Teritoriālais princips,"Bakalaura darba temats ir ""Teritoriālais princips"". Teritoriālais princips ir iekļauts Krimināllikumā un arī citos likumos, kuri Latvijas teritorijā bija spēkā līdz Krimināllikumam. Ārvalstu normatīvajos aktos arī ir regulēts teritoriālais princips, kā arī starptautiskajās krimināltiesībās ir savs regulējums. Tāpēc bakalaura darbā tiks pētīta teritoriālā principa regulējuma vēsturiskā attīstība, principa izpratne Latvijas krimināltiesībās un starptautiskajās krimināltiesībās. Teritoriālā principa regulējums Krimināllikumā tiks salīdzināts ar ārvalstu normatīvo aktu regulējumu. Darba mērķis ir izzināt teritoriālā principa būtību, kā arī salīdzināt Krimināllikumā iekļauto regulējumu ar ārvalstu likumos iekļautajiem regulējumiem. Viens no bakalaura darba uzdevumiem ir noskaidrot, kāda nozīme krimināltiesībās ir teritoriālajam principam, u.c. uzdevumi. Teritoriālā principa regulējumā ir daudz neskaidrības, sākot jau ar to, uz cik lielu personu loku tas ir attiecināms, kādas teritorijas ietvaros un beidzot ar to, uz kādu personu loku teritoriālais princips neattiecas. Darba rezultātā autore ir nonākusi pie secinājumiem par teritoriālā principa regulējuma būtību, atklājusi dažādas problēmas, kuras ir atrodamas pašreizējajā regulējumā, kā arī piedāvājusi risinājumus šo problēmu novēršanai.",0
383,"Ar izdarīto noziedzīgo nodarījumu saistīta apstākļa, kurš likumā nav paredzēts atzīšana par atbildību mīkstinošu apstākli vēsture Latvijas teritorijā, funkcija un iespējamie attīstības virzieni","Adekvāta soda noteikšana ir viens no cilvēktiesību – tiesībām uz taisnīgu tiesu aspektiem, un spriedumus, ar kuriem vainīgajai personai piespriež sodu, tiesa pieņem gandrīz katru dienu. Soda noteikšanas kritēriji stingri uzskaitīti normatīvajos aktos, izņemot vienu – ar izdarīto noziedzīgo nodarījumu saistīta apstākļa, kurš likumā nav paredzēts atzīšana par atbildību mīkstinošu apstākli – robežas šo tiesību piemērošanā nav īsti skaidras, jo šī norma paver iespēju tiesību piemērotājam izvēlēties jebkādu apstākli, kas saistīts ar izdarīto noziedzīgo nodarījumu un, kurš nav paredzēts likumā, lai mīkstinātu vainīgajam atbildību. Darbā apskatīti problēmjautājumi par ar izdarīto noziedzīgo nodarījumu saistīta apstākļa, kurš likumā nav paredzēts atzīšanu par atbildību mīkstinošu apstākli, tā izpratnes un jēgas dažādo tulkošanu Latvijas Republikas Augstākās tiesas Krimināllietu departamenta lēmumos un lielākoties Rīgas apgabaltiesas Krimināllietu tiesu kolēģijas spriedumos. Pētījuma mērķis ir tiesu nolēmumu izpētes rezultātā sniegt ieteikumus normatīvā regulējuma grozījumiem.  No iegūtajiem rezultātiem secināms, ka ar izdarīto noziedzīgo nodarījumu saistīta apstākļa, kurš likumā nav paredzēts atzīšana par atbildību mīkstinošu apstākli izpratne un jēga ir nekonsekventa, un vienprātības šādu tiesību piemērošanā nav. No secinājumiem izriet, ka absolūtajā vairākumā gadījumu, kad oficiālajam tiesību piemērotājam ir iespēja izmantot šādu tiesību, tas to nedara speciāla un ievērību pelnoša gadījuma dēļ un  minēto tiesību īpašo jēgu absolūtā vairākumā gadījumu neizskaidro un neuzsver nolēmumā.  Autores viens no piedāvātajiem variantiem, kopā ar uzskaitīto konkrēto apstākļu, kad mīkstināms sods paplašināšanu īpašiem gadījumiem, ir ar izdarītā noziedzīgā nodarījuma saistīta apstākļa, kurš likumā nav paredzēts atzīšanu par atbildību mīkstinošu apstākli izslēgšana no Krimināllikuma.    Atslēgvārdi : 1.kriminālatbildība; 2.atbildību mīkstinošie apstākļi; 3.soda noteikšana; 4.soda mēra samazināšana.",0
384,Zaudējumu atlīdzināšanas problemātika.,"Latvijas tiesu praksē zaudējumu atlīdzināšanai ir būtiska nozīme. Svarīgi ir konstatēt zaudējuma iestāšanās faktu un kompensēt prettiesiskās rīcības radušās sekas. Bakalaura darba mērķis ir izpētīt juridisko literatūru, tiesu praksi, normatīvo regulējumu attiecībā uz zaudējumu atlīdzināšanas problemātiku. Darbā tiek vērtēta nacionālā tiesu prakse, kā arī ārvalstu tiesu prakse, pētot zaudējumu atlīdzināšanas īpatnības tiesu sistēmā. Autore darba ietvaros secina, ka zaudējumu atlīdzināšanai ir būtiska loma Latvijas tiesu sistēmā, kā arī ārvalstu tiesu sistēmā, bez kuras nav iedomājama sabiedriskā kārtībā civiltiesiskajās attiecībās. Zaudējumu atlīdzināšana ir svarīga kā līgumiskās attiecībās, tā arī ārpuslīgumisko attiecību ietvaros. Būtiska ir tiesas loma zaudējumu kompensēšanā, tai ir nepieciešams izvērtēt zaudējumu pamatotību un piešķirt taisnīgāko kompensāciju pēc tiesiskās apziņas un likumiem.  Atslēgvārdi: zaudējumi, zaudējumu paredzamība, zaudējumu atlīdzināšana, civiltiesiskā atbildība.",0
385,Kriminālprocesa sadalīšana un kompensācija par cietušajam radīto kaitējumu,"Bakalaurā darbā “Kriminālprocesa sadalīšana un kompensācija par cietušajam radīto kaitējumu” autore pēta kriminālprocesa sadalīšanas institūtu un tā ietekmi uz kaitējuma kompensācijas maksāšanas pienākumu, ja par vainīgām noziedzīgajā nodarījumā atzītas vairākas apsūdzētās personas ar dažādiem spriedumiem.  Temats ir aktuāls, jo normatīvā regulējuma trūkuma dēļ pie minētajiem apstākļiem praksē tiesas atšķirīgi risina kaitējuma kompensācijas jautājumu. Lai sasniegtu mērķi, tika izpētīta kriminālprocesa sadalīšanas institūta būtība, vēsturiskā attīstība, procesuālā kārtība, kā arī regulējumu īpatnības Baltijas valstīs. Izpētīts kaitējuma kompensācijas institūts, tā būtība, procesuālā kārtība un analizēti tiesu spriedumi. Pamatojoties uz veikto pētījumu, autore izsaka secinājumus par prakses problemātiku un priekšlikumus normatīvā regulējuma grozījumiem.",0
386,Diskriminācijas aizlieguma saturs starptautiskajos investīciju strīdos,"Diskriminācijas aizliegums ir viens no pamatprincipiem starptautisko investīciju tiesībās un starptautisko investīciju aizsardzības režīmos. Lai gan šis princips ir sastopams gandrīz ikkatrā investīciju aizsardzības režīmu nodibinošajā dokumentā, tā definīcija un saturs joprojām ir neskaidri, izraisot diskusijas starptautiskajā sabiedrībā. Principa interpretācija ir atstāta tiesu un šķīrējtiesu ziņā, kas nav spējušas nonākt pie vienota un skaidra diskriminācijas aizlieguma satura. Šī darba mērķis ir noskaidrot līdzīgās iezīmes principa definēšanā un piemērošanā, ko ir izvirzījušas tiesas un šķīrējtiesas risinot starptautiskos investīciju strīdus, tādējādi definējot diskriminācijas aizlieguma saturu.",0
387,Ieguldījumu aizsardzības tribunālu kompetence cilvēktiesību pārkāpumu jautājumos,"Pēdējos gados aizvien biežāk ieguldījumu tribunālu pieņemtajos lēmumos vai spriedumos vērojami tādi termini kā “cilvēktiesības” un “cilvēktiesību tiesu tiesu prakse”. Šādu terminu aizvien aktīvāka pieminēšana ir īpaši piesaistījusi tiesību zinātnieku uzmanību, kuru starpā joprojām nav vienprātības par starptautisko ieguldījumu aizsardzības tiesību un starptautisko cilvēktiesību mijiedarbību vai tieši pretēji – konfliktu. Darba mērķis ir analizēt ieguldījumu aizsardzības tribunālu kompetenci vērtēt cilvēktiesību pārkāpumu jautājumus. Darba ietvaros autore apzina un analizē iespējamos veidus, kā ieguldītājs un valsts varētu ieguldījumu strīdā tiešā vai netiešā veidā panākt ar cilvēktiesībām saistītu aspektu vērtēšanu, ņemot vērā jaunāko tiesu praksi un kritiski to analizējot.",0
388,Valsts un baznīcas attiecību politika,"Maģistra darba temats ir “Valsts un baznīcas attiecību politika”, kura mērķis ir sniegt ieskatu valsts attiecībās ar reliģiskajām savienībām (baznīcām), šo attiecību ietekmējošiem tiesiskajiem un politiskajiem aspektiem kopsakarā ar reliģijas brīvības tiesību nodrošināšanu, kas paredzēta Satversmes 99. pantā.  Maģistra darbā tiek analizēti valsts un baznīcas attiecību tiesiskie pamati un modeļi, kā arī Satversmes tiesas 2018.gada 26.aprīļa sprieduma Nr. 2017–18–01 ietekme uz normatīvo regulējumu reliģisko organizāciju jomā.  Izpētes rezultātā sniegts ieskats par Latvijā vēsturiski izveidojušos valsts un atsevišķo reliģisko savienību (baznīcu) tiesiskā regulējuma izstrādi, tā ietekmi, kā arī piedāvāti turpmākie risinājumi valsts un baznīcas savstarpējo attiecību politikas sekmēšanai, saskaņojot tos ar esošajiem tiesību aktiem un šobrīd izveidojušos attiecību politiku ar reliģiskajām savienībām (baznīcām), kā arī paredzot iespējamos normatīvo aktu grozījumus.",0
389,Eiropas Komisijas ierosināto pārkāpuma procedūru pret Eiropas Savienības dalībvalstīm analīze,"Eiropas Komisijas ierosinātās pārkāpuma procedūras pret Eiropas Savienības dalībvalstīm ir viens no svarīgākajiem tiesību instrumentiem, ar kuru tiek nodrošināts Eiropas Savienības tiesību pārākums un panākta tiesību harmonizācija starp Eiropas Savienības dalībvalstīm. Tomēr, ņemot vērā laika gaitā notikušās izmaiņas pārkāpuma procedūru tiesiskajā mehānismā, bieži vien centieni veicināt to efektivitāti panāk pretējo efektu. Attiecīgi darbā autore apskata pārkāpuma procedūru tiesiskā mehānisma vēsturi, attīstību, veidus un gaitu, kā arī analizēs aktuālākos problēmjautājumus, kas sevī ietver Eiropas Komisijas un Eiropas Savienības Tiesas neviennozīmīgo praksi. Darbā tiek analizēta arī Līguma par Eiropas Savienības darbību 260.panta trešā daļu, kuras mērķis padarīt pārkāpuma procedūru tiesisko mehānismu efektīvāku, šķietami dažās situācijās rada pretējo efektu.",0
390,Jurisdikcijas noteikšana pārrobežu strīdos civillietās un komerclietās pēc saistību izpildes vietas,"Latvijas nacionālajās tiesībās pretēji Eiropas Savienības tiesību aktiem, kas regulē jurisdikcijas noteikšanu, nav paredzētas tiesības prasītājiem celt tiesā prasību civillietā, kas attiecas uz līguma izpildi, pēc saistību izpildes vietas. Tādējādi regulās paredzēts lielāks tiesību apjoms nekā Latvijas nacionālajā likumā, līdz ar ko netiek nodrošināta efektīva kārtība jurisdikcijas noteikšanai civillietās, kurās jurisdikcija nosakāma saskaņā ar nacionālajām procesuālajām normām. Tādēļ darbā piedāvāti konkrēti grozījumi Civilprocesa likumā, proti, nacionālais likums papildināms ar normām, nodrošinot Latvijā domicilētiem prasītājiem līdzvērtīgu tiesību apjomu gadījumos, kad atbildētājs nav domicilēts kādā no Eiropas Savienības dalībvalstīm.",0
391,Nekustamā īpašuma piespiedu nomas tiesisko attiecību regulējums un tā problemātika Latvijā.,"Maģistra darbā “Nekustamā īpašuma piespiedu nomas tiesisko attiecību regulējums un tā problemātika Latvijā” piespiedu nomas institūts un tā regulējums tiek apskatīts Latvijas un kaimiņvalstu normatīvajos aktos. Mūsdienās ir aktuāls temats, gan runājot par dzīvojamo ēku, gan nedzīvojamo ēku zemes piespiedu nomu. Piespiedu dalītā īpašuma tiesisko attiecību problemātika nezaudē savu aktualitāti un regulāri tiek apskatīti jautājumi, kas skar piespiedu nomu un puses, starp kurām pastāv šāda veida attiecības. Šī darba mērķis ir apskatīt Latvijas normatīvo aktu regulējumu piespiedu nomas attiecībām, tā īpatnības, salīdzināt to ar kaimiņvalstu regulējumu, kā arī sniegt priekšlikumu esošā regulējuma uzlabošanai. Darbā tiek apskatīta tiesu prakse piespiedu nomas attiecībās, kas pastāv starp publisku personu, no vienas puses kā iznomātāju, un fizisku vai juridisku personu, no otras puses kā nomnieku. Maģistra darba gaitā tiks analizēti Latvijas Republikas tiesību normatīvie akti, kā arī ārvalstu regulējums piespiedu nomas tiesiskajās attiecībām. Darbs sastāv no ievada, piecām daļām, secinājumiem, izmantotās literatūras un avotu saraksta.",0
392,Pagaidu tiesiskās aizsardzības līdzekļi konstitucionālajā tiesvedībā,"Maģistra darba ietvaros ir pētīts un analizēts pagaidu aizsardzības līdzekļa institūts konstitucionālajā tiesvedībā. Maģistra darbs ir strukturizēts četrās nodaļās. Pirmajā nodaļā ir analizēta pagaidu tiesiskās aizsardzības institūta izpratne, kā arī pētīti pagaidu aizsardzības līdzekļi ārvalstu konstitucionālajās tiesās. Otrajā nodaļā ir analizēts pagaidu noregulējuma institūts civilprocesā un administratīvajā procesā, salīdzinot tos savā starpā un ar Satversmes tiesas procesu. Savukārt trešajā nodaļā ir pētīts Satversmes tiesas regulējums un pagaidu aizsardzības līdzekļa piemērošanas prakse, apskatot pagaidu aizsardzības līdzekļa realizāciju, personas iniciatīvas tiesības, “nolēmuma” izpratni un piemērošanas kritērijus. Un ceturtajā nodaļā ir apskatīti neregulēti procesuāli jautājumi lietās pēc abstraktās konstitucionālās kontroles subjektu pieteikuma un konstitucionālās sūdzības iesniedzēja pieteikuma, izdarot secinājumus par neregulēta procesuāla jautājuma būtību, prakses problēmām un iespējamo regulējumu Satversmes tiesas procesā.   Atslēgvārdi: Satversmes tiesa, Satversmes tiesas process, konstitucionālā sūdzība, pagaidu noregulējums, pagaidu aizsardzības līdzekļi",0
393,Sabiedriskās kārtības (ordre public) klauzulas piemērošana Eiropas Savienības starptautiskajās privāttiesībās,"Eiropas Savienības privāttiesiskā regulējuma ietvaros sabiedriskās kārtības (ordre public) klauzula dod iespēju tiesai atteikt ārvalsts tiesas sprieduma izpildi vai kolīziju normu rezultātā noteiktā ārvalsts likuma piemērošanu, ja tā piemērošanas sekas ir pretrunā ar tiesas valsts sabiedrisko kārtību.  Eiropas Savienības tiesa veic sabiedriskās kārtības interpretāciju un lai gan nav tiesīga noteikt dalībvalstu sabiedriskās kārtības saturu, tomēr tā var prasīt pārskatīt robežas, kurās dalībvalstu tiesas var izmantot šo atteikumu. Autors darba ietvaros pēta sabiedriskās kārtības jēdzienu Latvijas un Eiropas Savienības privāttiesībās, salīdzina tiesu praksi, lai secinātu vai Latvijas tiesu prakse atbilst Eiropas Savienības tiesas noteiktajām vadlīnijām, un definē pamatus ordre public piemērošanai.",0
394,izpirkuma tiesība un tās realizācijas problēma.,"Maģistra darba tēma ir “Izpirkuma tiesība un tās realizācijas problēmas”.  Autors maģistra darbā pētīja izpirkuma tiesības, kuras regulētas Civillikuma  septītajā nodaļā. Maģistra darba mērķis bija izpētīt izpirkuma tiesības būtību un analizēt tās realizācijas problēmas. Šī maģistra darba izstrādē tika analizēti normatīvie akti un judikatūra, kā rezultātā tika secināts, ka Latvijā spēkā esošajā izpirkuma tiesības regulējumā ir nepilnības, tāpēc nepieciešams veikt izmaiņas likumā, kas uzlabotu izpirkuma tiesības realizāciju.",0
395,Probācijas loma vardarbīga ekstrēmisma un terorisma novēršanā,"Maģistra darbā „Probācijas loma vardarbīga ekstrēmisma un terorisma novēršanā” tiek pētīti vardarbīga ekstrēmisma un terorisma institūti, to mijiedarbība un nepieciešamība tos nošķirt, vadoties no jēdziena satura. Autoraprāt, būtiska loma vardarbīga ekstrēmisma un terorisma attīstībā ir personu radikalizācijai. Probācijas dienestu mērķis ir probācijas klientu deradikalizācija, tos motivējot brīvprātīgi iesaistīties resocializācijas programmās, kuras samazina atkārtotu noziegumu iespējamību. Salīdzinot Latvijas Krimināllikumu ar ārvalstu krimināltiesību normām, autors nonāca pie secinājuma, ka likumā nepieciešams noteikt atbildību par ekstrēmismu un citām ekstrēmistiskas ievirzes darbībām, kiberterorismu un par apzināti nepatiesu paziņojumu par terorakta draudiem. Visos šajos noziegumos kā papildsods ir nosakāma probācijas uzraudzība.",0
396,Daudzdzīvokļu nama un zemes dalītā īpašuma izbeigšanas veidi.,"Maģistra darba „Daudzdzīvokļu nama un zemes dalītā īpašuma izbeigšanas veidi” mērķis ir apskatīt līdzšinējo dalītā īpašuma izbeigšanas tiesisko regulējumu, pastāvošo problēmu cēloņus un risinājumus, kā arī izanalizēt topošā likumprojekta saturu kopsakarā ar izvirzītajiem priekšlikumiem dalītā īpašuma izbeigšanā, apzinot pastāvošas problēmas un meklējot ieteikumus to risināšanai. Dalītā īpašuma problēma saistīta ar apstākli, ka šis tiesību institūts tā radīšanas brīdī tika plānots, kā pagaidu variants ar mērķi to nākotnē izbeigt. Taču līdzšinējais tiesiskais regulējums nav bijis gana sekmīgs, lai veicinātu dalītā īpašuma izbeigšanu, kā vienu no galvenajām problēmām iezīmējot sarežģīto situāciju daudzdzīvokļu namu un zemes dalītā īpašuma gadījumos. Izdalot šo dalītā īpašuma veidu, novērojamas gan jaunas aktuālas tendences līdzšinējā regulējuma interpretācijā, lai panāktu dalītā īpašuma izbeigšanu, gan aktīvi norisinās darbs un diskusijas pie likumprojektiem, kuri gan palīdzētu izbeigt dalīto īpašumu, gan normalizētu namu un zemju īpašnieku savstarpējās attiecības.",0
397,Tiesas nolēmumu argumentācijas īpatnības,"Maģistra darbā ir analizētas tiesas nolēmuma kā juridiskā teksta rakstīšanas veida un juridiskā materiāla loģiskas analīzes rezultāta īpatnības, ievērojot konkrētos faktiskos un tiesiskos apstākļus; aprakstītas vispārīgās prasības tiesas nolēmumam, apskatīti tiesas nolēmuma sagatavošanas pamatnoteikumi un tā sastādīšanas algoritms, uzsverot prasību par izklāsta loģiskumu un argumentāciju. Par maģistra darba mērķi autore izvirzījusi tiesu prakses izpēti saistībā ar tiesas nolēmumu motīvu daļas kvalitāti, t.i., tās skaidrību un uztveramību. Darba rezultāti liecina, ka kvalitatīvs tiesas nolēmums viennozīmīgi vairo sabiedrības uzticēšanos tiesām un valstij, samazina nolēmuma pārsūdzības iespējas un vairo nolēmuma labprātīgas izpildes iespējamību. No minētā izriet secinājums, ka tiesneša galvenais uzdevums ir spriest taisnīgu tiesu, kas ir iespējams, ja tiesnesis, izskatot lietu, domās kritiski un iedziļināsies tajā.",0
398,Mantojuma inventāra sastādīšanas problemātika zvērināta tiesu izpildītāja institūtā.,"Maģistra darba tēma ir  „Mantojuma inventāra sastādīšanas problemātika zvērinātu tiesu izpildītāju institūtā.” Šobrīd vienīgais mantojuma inventāra sastādīšanu reglamentējošais normatīvai akts ir Latvijas Zvērinātu tiesu izpildītāju padomes 2014. gada 31. janvāra sēdē ar protokollēmumu Nr.13 apstiprinātie metodiskie norādījumi „Noteikumi par mantojuma inventāra saraksta sastādīšanu mantojuma lietā”. Ņemot vērā, ka mantojuma inventāra sastādīšana netiek pilnvērtīgi noregulēta ārējā aktā, praksē rodas sarežģījumi, lai pilnvērtīgi spētu sastādīt mantojuma inventāra sarakstus un ar inventāra tiesību pilnīgi spētu aizsargāt mantinieku un kreditru intereses. Darba mērķis ir noskaidrot praksē esošos problēmjautājumus, kas saistās ar mantojuma inventāra sastādīšanu zvērināta tiesu izpildītāja institūtā un izteikt konkrētus un argumentētus priekšlikumus minētā tiesiskā regulējuma pilnveidei. Darba ietvarā, tiek aplūkots inventāra tiesības institūts, mantojuma inventāra saraksta būtība, tiek aplūkotas praksē biežāk esošās problēmas un šo problēmu iespējamie risinājumi. Darbā tiek aplūkots ārvalstu regulējums salīdzinot ar Latvijas normatīvo regulējumu. Darba izpētes rezultātā tiek nonākts pie secinājumiem, ka praksē pastāv dažādas problēmas ar ko saskaras zvērināti tiesu izpildītāji, sastādot mantojuma inventāra sarakstu, kuras netiek regulētas normatīvajos aktos un līdz ar to netiek noregulēta vienota prakses zvērinātu tiesu izpildītāju institūtā. Līdz ar to, autore ir sniegusi savu ieskatu, problēmu risinājumos.",0
399,Hipotekāro kreditoru interešu nodrošināšana maksātnespējas procesā.,"Darbā tiek analizēts Latvijas tiesiskais regulējums ar hipotēku nodrošināta kreditora prasījumam maksātnespējas procesā, piespiedu izpildē esošā izpildu lietā un mantojuma lietā. Hipotekārā kreditora prasījuma tiesības tiek zaudētas, nepiesakot kreditora prasījumu maksātnespējas procesā sešu mēnešu laikā un nepastāv kreditoru informēšanas pienākums. Ņemot vērā zemu Latvijas maksātnespējas procesu efektivitātes vērtējumu, pētīta Latvijas tiesiskā regulējuma atbilstība starptautisku organizāciju rekomendācijām un ES dalībvalstu tiesiskajam regulējumam. Izstrādāti ieteikumi nozares pilnveidošanai, vienotai tiesību sistēmai Latvijā, saskaņā ar starptautisku organizāciju ieteikumiem, kas palielinātu maksātnespējas procesu efektivitāti un kreditoru tiesību līdzsvaru ar citām ES dalībvalstīm.",0
400,Partnerattiecību un laulību tiesiskie problēmjautājumi.,"Maģistra darbs veltīts kopdzīves likuma iniciatīvas institūtam, lai nonāktu pie argumentētiem secinājumiem, vai un kādēļ Latvijā šāds institūts būtu nepieciešams un vai jau pašlaik civiltiesībās nepastāv mehānismi, kas darbojas kā alternatīvas, lai nebūtu nepieciešams slēgt laulību vai ieviest jaunu kopdzīves likuma institūtu.       Darba mērķis ir izpētīt un izanalizēt laulāto un faktiskajā kopdzīvē dzīvojošo partneru civiltiesisko attiecību jautājumus, kā arī izanalizēt alternatīvas, ar kādām iespējams nereģistrētiem kopdzīves partneriem noregulēt potenciālās mantiskās attiecības.       Lai sasniegtu maģistra darba mērķi, autore veica laulības institūta un no tā izrietošo laulāto mantisko attiecību analīzi, kā arī partnerattiecību jēdziena analīzi kopsakarā ar starptautiskajiem tiesību aktiem un iesniegtā kopdzīves likuma likumprojekta institūta satura izpēti.       Darba noslēgumā autore nonāca pie secinājumiem un izvirzīja savus priekšlikumus. Atslēgvārdi: laulības institūts, mantiskās attiecības, kopdzīves likuma institūts, partnerattiecības, nereģistrētas partnerattiecības, ģimene.",0
401,Procesuālās ekonomijas principa ietekme uz tiesvedību civilprocesā.,"Maģistra darbā “Procesuālās ekonomijas principa ietekme uz tiesvedību civilprocesā” pētīta procesuālās ekonomijas principa izpausme civilprocesā. Darba ietvaros ir izpētīts pašreizējais civilprocesuālais regulējums, kas salīdzināts ar citu valstu regulējumu. Salīdzināšanas rezultātā autore piedāvā risinājumus, kā būtu iespējams paātrināt civillietas izsktīšanas gaitu, tajā pašā laikā nodrošinot pusēm līdzvērtīgas procesuālās tiesības. Pētījuma ietvaros autore padziļināti pievēršas vienkāršotās procedūras lietām, analizē rakstveida liecinieku liecību integrēšanu Latvijas civilprocesuālajā regulējumā, analizē tiesas un lietas dalībnieku lomu procesuālās ekonomijas principa īstenošanā. Pētījuma rezultātā autore konstatē pastāvošās problēmas un aicina veikt grozījumus Civilprocesa likumā procesuālās ekonomijas uzlabošanai.",0
402,Kuģa arests,"Starptautiskā kuģniecībā ievērojamo lomu aizņem kuģa arests kā prasības nodrošinājuma veids. Starptautiskās konvencijas, kuras ir ratificētas Latvijā, nosaka galvenos principus, kurus ievēro visas līgumslēdzējvalstis attiecībā uz kuģa aresta kārtību. Šo normu ieviešana nacionālos normatīvos aktos  var būt nepilnīga, nekorekta vai nepareizi interpretēta, par ko liecina atšķirīgā prakse starp valstīm, kas ratificējušas tās pašas konvencijas.  Darba mērķis ir palielināt informētību iespējamo prasītāju un kuģu īpašnieku vidū par Latvijas Republikas normatīvajiem aktiem attiecībā uz kuģa arestu, novērst iespējamos trūkumus un nepilnības likumu noteikumos, kā arī rast jaunus risinājumus, lai korekti piemērotu starptautiskās konvencijas attiecībā uz kuģa aresta definīciju, spriedumu izpildi un arestu teritoriālajos ūdeņos. Atslēgvārdi: kuģu arests, prasības nodrošinājums, sprieduma izpilde, in rem, in personam, ostas kapteinis.",0
403,"Valsts atbalsts, kas paredzēts, lai novērstu nopietnu traucējumu ES dalībvalsts tautsaimniecībā LESD 107. panta trešās daļas b) punkta kontekstā.","Darba mērķis ir noskaidrot LESD 107.panta trešās daļas b) punkta otrās daļas interpretāciju, piemērošanas priekšnoteikumus un iespējamos atbalsta saņēmējus, pētot visu atbalstu nopietna traucējuma novēršanai sniegšanas praksi, kas aizsākusies jau 20.gadsimta 70.gados. Darbā apskatīta un vērtēta gan Eiropas Savienības tiesas, gan Eiropas Komisijas prakse izņēmuma piemērošanā. Rezultātā noskaidroti visi panta piemērošanas gadījumi, identificētas atbalsta saņēmēju kategorijas, kā arī LESD 107.panta trešās daļas b) punkta otrās daļas vērtēšanas kritēriji un piemērošanas priekšnoteikumi.",0
404,Mantošanas regulas piemērošana pārrobežu mantojuma lietās,"Maģistra darbā tiek aplūkota Eiropas Parlamenta un Padomes regula (ES) Nr.650/2012 par jurisdikciju, piemērojamiem tiesību aktiem, nolēmumu atzīšanu un izpildi un publisku aktu akceptēšanu un izpildi mantošanas lietās un par Eiropas mantošanas apliecības izveidi jeb Mantošanas regula.  Darba mērķis ir analizēt regulas darbības pamatprincipus un piemērošanas aspektus, un analīzes gaitā konstatēt nepilnības regulas tiesiskajā regulējumā un piedāvāt iespējamos risinājumus. Maģistra darbā ir četras nodaļas. Pirmajā nodaļā tiek apskatīti regulas mērķi, tvērums un definīcijas, īpaši analizējot pastāvīgās dzīvesvietas jēdzienu. Analīzes rezultātā autore izstrādājusi regulas piemērošanas shēmu. Otrajā nodaļā tiek risināti jurisdikcijas jautājumi, analizējot Eiropas Savienības un Latvijas tiesiskā regulējuma mijiedarbību. Trešajā nodaļā tiek apskatīta piemērojamo tiesību aktu izvēles problemātika un risināti jurisdikcijas un piemērojamo tiesību aktu harmonizācijas jautājumi, savukārt ceturtajā nodaļā aplūkota Eiropas mantošanas apliecības izveides procedūra un pārrobežu mantošanas procesa ieguvumi un sarežģījumi saistībā ar to.",0
405,Sprieduma izpildes izdevumu regulējums - prakse un problemātika.,"Maģistra darba temats ir “Sprieduma izpildes izdevumu regulējums – prakse un problemātika”. Personas, kuras kādreiz ir saskārušās ar zvērināta tiesu izpildītāja darbu parādnieka vai piedzinēja statusā, ir kādreiz saņēmusi un iepazinusies ar tiesu izpildītāja sastādītu aprēķinu. Šāda aprēķina sastādīšanas pienākumu zvērinātam tiesu izpildītājam uzliek Civilprocesa likums. Darba mērķis ir konstatēt teorijā un praksē radušās problēmas, kas saistītas ar zvērināta tiesu izpildītāja sastādītajiem aprēķiniem, tai skaitā, kā sprieduma izpildes izdevumi iekļaujas tiesāšanās izdevumu sistematizācijā. Darbā tiek aplūkots tiesāšanās izdevumu regulējums, ciktāl tas attiecināms uz sprieduma izpildes izdevumiem, problemātika saistībā ar tiesu izpildītāja procentuālo atlīdzību, kā arī lietas, kuras izriet no Valsts ieņēmumu dienesta pieņemtajiem lēmumiem par nodokļu atbalsta pasākuma piemērošanu parādniekiem un citas problēmas, kuras izriet no tiesu prakses. Darbā tiek aplūkots Igaunijas un Francijas regulējums, kā arī tas tiek salīdzināts ar Latvijas regulējumu. Tiek aplūkota arī Eiropas Cilvēktiesību tiesas prakse un no tās izrietošās atziņas par sprieduma izpildes izdevumu regulējumu. Darba rezultātā Autore secina, ka pastāv nevienlīdzīga tiesu prakse attiecībā par tiesu izpildītāja procentuālo atlīdzību, tādējādi tiesu izpildītāja atlīdzības regulējums nav caurspīdīgs. Autore sniedz savas atziņas un iespējamos grozījumus Civilprocesa likumā.",0
406,Mantiskais ieguldījums kā sabiedrības ar ierobežotu atbildību pamatkapitāla apmaksas veids.,"Mantiskais ieguldījuma kā pamatkapitāla apmaksas veids praksē tiek pielietots plaši. Sākot no nekustamā īpašuma, kas nepieciešams sabiedrības ar ierobežotu atbildību komercdarbībai, beidzot ar tik komplicētiem mantiskā ieguldījuma priekšmetiem kā intelektuālais īpašums. Interesants aspekts ir arī mantiskais ieguldījums reorganizācijā, kur ieguldāmās Sabiedrības manta vai tās daļa kā vienots kopums tiek novērtēta, lai apliecinātu tās pietiekamību iegūstošās sabiedrības pamatkapitāla izveidei vai palielināšanai. Darba mērķis ir apzināt mantiskā ieguldījuma priekšmetus un to ieguldīšanas atšķirības un īpatnības kopumā un dažādos procesos, kā arī izpētīt normatīvā regulējuma piemērošanu praksē. Mērķa sasniegšanai darba autore izpētīja un analizēja normatīvo regulējumu attiecībā uz mantisko ieguldījumu Latvijā, atsevišķas pozīcijas salīdzinot arī ar Vācijā izmantoto praksi un normatīvo regulējumu. Tika izpētīts mantiskā ieguldījuma institūts kā tāds gan no juridiskā, gan ekonomiskā viedokļa, kā arī analizētas mantiskā ieguldījuma nianses reorganizācijas procesā, ņemot vērā, ka tieši reorganizācijā mantiskais ieguldījuma normatīvi regulēts visšaurāk. Iegūtie rezultāti norāda uz normatīvā regulējuma piemērošanas problēmām praksē, kā arī jautājumiem, kuros normatīvo regulējumu būtu lietderīgi paplašināt.  Maģistra darba nosaukums ir “Mantiskais ieguldījums kā sabiedrības ar ierobežotu atbildību pamatkapitāla apmaksas veids”, darbs sastāv no piecām nodaļām. Kopējais darba apjoms ir 60 lappuses.",0
407,Sabiedrības līdzdalība valsts pārvaldes iekšlietu nozarē no labas pārvaldības principa aspekta,"Maģistra darba tēma ir “Sabiedrības līdzdalība valsts pārvaldes iekšlietu nozarē no labas pārvaldības principa aspekta”. Bieži vien dzirdēts viedoklis, ka valsts pārvaldes iestādes netiek galā ar tām noteiktajām funkcijām un uzdevumiem, tāpēc kā labs risinājums būtu “nodot” funkciju izpildi sabiedrības rokās. Lai noskaidrotu šāda scenārija ietekmi uz sabiedrību, Autors ir apzinājis tiesiskas valsts elementus un tā kopsakarību ar labas pārvaldības principu, aplūkojis valsts uzdevumus sabiedrības drošības un miera sargāšanā, kā arī ieskicējis potenciālos ieguvumus un zaudējumus, ja sabiedrība aktīvi līdzdarbotos iekšlietu nozarē. Darba mērķis ir noskaidrot, vai sabiedrībai vajadzētu iesaistīties iekšlietu nozarē un, ja atbilde ir apstiprinoša, tad noskaidrot cik lielā mērā sabiedrības iesaiste būtu par labu pašai sabiedrībai. Darbā iekļauti secinājumi par sabiedrības līdzdalības iekšlietu nozarē ieguvumiem un zaudējumiem.",0
408,Speciālās zināšanas un to izmantošanas problemātika noziedzīgu nodarījumu izmeklēšanā,"Maģistra darbs studiju programmā „Tiesību zinātnes” izstrādāts par tēmu „Speciālās zināšanas un to izmantošanas problemātika noziedzīgu nodarījumu izmeklēšanā”. Darbs sastāv no ievada, trijām nodaļām, no kurām otrajai nodaļai ir četras apakšnodaļas un trešajai nodaļai ir trīs apakšnodaļas. Speciālās zināšanas ir no juridiskām zināšanām atsevišķi pastāvošas, profesionāli iegūtas, praksē nostiprinātas zināšanas kādā zinātnē, mākslā, tehnikā vai amatniecībā. Šādas zināšanas piemīt atsevišķiem, Kriminālprocesa likumā minētiem kriminālprocesa dalībniekiem. Attīstoties mūsdienīgām tehnoloģijām un metodēm izmeklēšanā, palielinās arī noziedznieku prasmes izdarīt dažāda veida noziegumus, līdz ar to pirmstiesas kriminālprocesā nepietiek ar procesa virzītāja juridiskajām zināšanām. Ir gadījumi, kad kriminālprocesa ietvaros ir jāpieaicina speciālo zināšanu izmantošanas subjekti. Īstenojot mērķi, autore iepazinās ar vēsturisko un šobrīd spēkā esošo kriminālprocesuālo regulējumu, izanalizēja speciālo zināšanu institūta būtību un lomu kriminālprocesā, kā arī pētīja speciālo zināšanu izmantošanas subjektu lomu. Maģistra darba ietvaros autore ierosina grozīt Kriminālprocesa 114.pantu, izslēdzot no tā tulku, kurš apzīmēts, kā procesa virzītāja palīgs, un piešķirot tam speciālo zināšanu subjekta statusu. Tāpat autore ierosina grozīt Kriminālprocesa likuma 169. pantu, mainīt vārdus „medicīnas speciālists” uz „medicīnas eksperts”, jo saskaņā ar Kriminālprocesa likumu, speciālists neveic izmeklēšanas darbības.  Atslēgvārdi: speciālās zināšanas, eksperts, speciālists, pedagogs un psihologs, revidents, tulks",0
409,Pārrobežu mantojuma lietu vešana pie Latvijas notāra,"Maģistra darbs ir veltīts pārrobežu mantojuma lietu vešanas tiesiskā regulējuma analīzei no Latvijas notariāta skatupunkta un tajā ir izpētīti aktuālie problēmjautājumi Eiropas Savienības ietvaros, kas saistīti ar pārrobežu mantojuma lietu vešanu pie Latvijas notāra un kurus regulē Mantošanas regula.  Maģistra darba mērķis ir izpētīt notāra lomu pārrobežu mantošanā, kā arī aplūkot iespējamos problēmjautājumus, ar kuriem notāri varētu saskarties, vedot pārrobežu mantojuma lietas un piemērojot Eiropas Savienības starptautisko privāttiesību normas. Darba ietvaros autore konstatē praksē pastāvošos problēmjautājumus, kas saistīti  ar jurisdikciju, piemērojamo likumu, publiskiem aktiem un jaunieviesto starptautisko dokumentu – Eiropas mantošanas apliecību, un analizē nepilnības pārrobežu mantošanas tiesiskajā regulējumā, kā arī sniedz iespējamos risinājumus problēmjautājumu un trūkumu novēršanai.",0
410,Valsts kompetento institūciju tiesības un pienākumi nepilngadīgo Latvijas valsts piederīgo tiesību aizsardzībai ārvalstīs,"Pieaugot personu mobilitātei un to Latvijas valstspiederīgo skaitam, kuri izvēlas pārcelties uz dzīvi ārvalstīs, aktuāls kļūst jautājums par nepilngadīgo Latvijas valstspiederīgo tiesību aizsardzību ārvalstīs. Īpaši svarīgi ir nodrošināt nepilngadīgo Latvijas valstspiederīgo aizsardzību situācijās, kurās bērns tiek izņemts no ģimenes vai notikusi bērna civiltiesiskā nolaupīšana.  Ne vienmēr valsts kompetentās institūcijas pilnvērtīgi izpratušas savus pienākumus un tiesības nepilngadīgo Latvijas valstspiederīgo aizsardzībai ārvalstīs. Arī ārvalstu kompetentās institūcijas ne vienmēr pilda savas starptautiskās saistības, tāpēc darba Autore savā darbā skaidri definē Latvijas kompetento institūciju tiesības un pienākumus nepilngadīgo Latvijas valstspiederīgo aizsardzībai ārvalstīs, identificē esošās problēmas šo pienākumu īstenošanā, kā arī sniedz risinājumus esošajiem sarežģījumiem.   Atslēgvārdi: bērna labākās intereses, bērna izņemšana no ģimenes, nepilngadīgo aizsardzība ārvalstīs, Ārlietu ministrija, Tieslietu ministrija, bāriņtiesa.",0
411,Latvijas Republikas Valsts prezidenta leģislatīvā funkcija,"Latvijas Republikas Valsts prezidents ir valsts galva - valsts augstākais vadonis un tautas interešu sargātājs. Ik pāris gadus sabiedrībā raisās diskusija ne vien par Valsts prezidenta ievēlēšanas modeli, bet arī par nepieciešamību paplašināt, vai, tieši pretēji, sašaurināt Valsts prezidenta pilnvaras. Ņemot vērā pastāvošās diskusijas, autore veica pētījumu par Valsts prezidenta leģislatīvo funkciju, lai izpētītu Valsts prezidenta pilnvaru apjomu likumdošanas jomā.  Maģistra darbs tika izstrādāts ar mērķi izpētīt Latvijas Republikas Valsts prezidenta leģislatīvo funkciju, tajā ietilpstošo prezidenta pilnvaru saturu un īpatnības, funkcijas realizēšanu praksē, kā arī salīdzināt Latvijas Valsts prezidenta leģislatīvajā funkcijā ietilpstošās pilnvaras ar citu valstu prezidentu pilnvarām. Darba izstrādes gaitā autore atklāja gan pozitīvas tendences Valsts prezidenta leģislatīvās funkcijas īstenošanā, gan arī vairākas pastāvošas problēmas saistībā ar Valsts prezidenta leģislatīvās funkcijas realizēšanu. Tāpat autore noskaidroja, ka daļa no Latvijas Republikas Valsts prezidenta leģislatīvajā funkcijā ietilpstošajām pilnvarām ir tradicionālas, savukārt daļa pilnvaru ir unikālas. Maģistra darbs sastāv no 3 nodaļām, 11 apakšnodaļām, ievada un kopsavilkuma, kopā 70 lappušu apjomā.",0
412,Valsts drošības iestādēs nodarbināto personu tiesiskā statusa problēmas,"Maģistra darba tēmas izvēle saistīta ar to, ka praksē ir grūti nošķirams valsts drošības iestāžu amatpersonas un darbinieka tiesiskais statuss un tas līdz šim juridiskajā literatūrā ir ticis maz pētīts. Valsts drošības iestāžu amatpersonas ir personas, kas nodarbinātas valsts drošības iestāžu dienestā, to pienākums ir rūpēties par ar valsts drošību un aizsardzību saistītiem jautājumiem, tāpēc pamatoti ir pētīt valsts drošības iestāžu amatpersonu tiesību aktos noteikto pilnvarojumu apjomu un problēmjautājumus, kas saistīti ar to profesionālo darbību. Pētnieciskā darba mērķis ir izpētīt valsts drošības iestāžu amatpersonu statusu, amatpersonu un darbinieku tiesību un pienākumu nošķiršanu, tiesiskā regulējuma nepilnības, kā arī analizēt, kā spēkā esošie normatīvie tiesību akti regulē valsts drošības iestāžu amatpersonu un darbinieku juridisko atbildību.",0
413,Zvērinātu tiesu izpildītāju amata atlīdzības takses un sprieduma izpildes izdevumi piespiedu izpildes procesā.,"Maģistra darbā „Zvērinātu tiesu izpildītāju amata atlīdzības takses un sprieduma izpildes izdevumi piespiedu izpildes procesā” pētīts sprieduma izpildes izdevumu regulējums Latvijā un ārvalstīs, aplūkojot Latvijas un ārvalstu normatīvos aktus, dažādus tiesu nolēmumus un Latvijas Zvērinātu tiesu izpildītāju padomes pieņemtos lēmumus un tiesību aktu skaidrojumus. Darba mērķis ir analizēt šī brīža tiesisko regulējumu sprieduma izpildes izdevumu jomā, izpētīt praksē biežāk sastopamās kļūdas un problēmas sprieduma izpildes izdevumu jomā, kā arī kritērijus, kurus likumdevējam jāņem vērā, izvērtējot tiesu izpildītāju amata atlīdzības apmēru. Šī mērķa sasniegšanai tika veikta Latvijas un ārvalsts tiesību aktu un tiesu nolēmumu, kā arī tiesību doktrīnas izpēte.  Pētījuma gaitā formulēti iespējamie risinājumi un papildinājumi tiesiskajā regulējumā ar mērķi uzlabot sprieduma izpildes izdevumu regulējumu Latvijas normatīvajos aktos.",0
414,Tiesības neliecināt kriminālprocesā,"Maģistra darbā „Tiesības neliecināt kriminālprocesā” veikta tiesību neliecināt satura analīze, kas izriet no Latvijas Republikas Satversmē, Kriminālprocesa likumā, Eiropas Savienības tiesību aktos un starptautiskajos dokumentos cilvēktiesību jomā nostiprinātajiem pamatprincipiem. Autore ir raksturojusi tiesību neliecināt subjektus, kā arī sniegusi vērtējums tiesībām neliecināt kā tiesību sevi neapsūdzēt elementam. Autore ir sniegusi vērtējumu atteikšanās liecināt nozīmei, lai panāktu taisnīgu krimināltiesisko attiecību noregulējumu. Veicot juridiskās literatūras, normatīvo aktu un tiesu prakses izpēti, autore ir analizējusi, kādas sekas var iestāties, ja persona ir atteikusies liecināt, kā arī apzinājusi gadījumus, kādos personas tiesības neliecināt var tikt ierobežotas. Maģistrā darbā iegūtie rezultāti un priekšlikumi ir atspoguļoti gan nodaļu un apakšnodaļu iztirzājumā, gan darba kopsavilkumā.",0
415,Dzīvojamo māju būvniecība Baltijas jūras un Rīgas jūras līča krasta kāpu aizsargjoslā.,"Maģistra darbā „Dzīvojamo māju būvniecība Baltijas jūras un Rīgas jūras līča krasta kāpu aizsargjoslā” tiek aplūkoti būvniecības priekšnoteikumi un ar tiem saistītie aprobežojumi krasta kāpu aizsargjoslā. Darbā analizēts teritorijas plānojums kā viens no nekustamā īpašuma tiesību aprobežojumiem un ar tā regulējumu saistītā problemātika, kā arī  Aizsargjoslu likumā minēto izņēmumu negodprātīga izmantošana praksē un sabiedrības līdzdalības tiesības un iespējas ar būvniecību saistītos jautājumos.  Autore darba izstrādes gaitā konstatējusi vairākas ievērojamas problēmas, kas pastāv minētajā aizsargjoslā, pētot dažādas publikācijas, judikatūru, literatūru un citus avotus. Darbā piedāvāti risinājumi problēmu novēršanā, pilnveidojot normatīvo regulējumu un novēršot pastāvošās nepilnības. Kā secināja autore, galvenokārt problēmas saistītas ar likumā lietoto jēdzienu patvaļīgu interpretāciju vai amatpersonu negodprātīgu rīcību, tādēļ nepieciešama lielāka kontrole un jēdzienu definīcijas normatīvajos aktos.",0
416,Nodokļu atvieglojumi no valsts atbalsta regulējuma viedokļa.,"Šajā darbā tiek apskatīts Eiropas Komisijas valsts atbalsta pasākumu izvērtēšanas un kontroles tiesiskais ietvars, atsevišķi aplūkojot katru no tā izvērtēšanas kritērijiem, atbilstoši Līguma par Eiropas Savienības darbību 107. panta 1. punktam, kā arī papildu veicamie testi. Kopā ar izvērtēšanas tiesisko ietvaru tiek analizēta arī Eiropas Komisijas un Eiropas tiesu lēmumu prakse attiecībā uz valsts atbalsta izvērtēšanas gadījumiem saistībā ar nodokļu pasākumiem. Nodokļu politikas veidošana ir katras ES dalībvalsts kompetence, tomēr ar nodokļiem saistās arī vairāki uzņēmējdarbības atbalsta pasākumi. Tā kā robeža nodokļu pasākumu starpā bieži ir grūti nosakāma, Eiropas Komisijas veiktā valsts atbalsta izvērtēšanas un kontroles prakse nodokļu tiesību jomā bieži izpaužas kā būtisks jurisdikcijas konflikts starp Eiropas Komisijas pilnvarām un dalībvalstu fiskālo autonomiju. Starp šiem abiem līmeņiem nepastāv politisks līdzsvars, kā arī augstāka iestāde, kas to varētu nodrošināt, tādēļ darbā tiek piedāvāti iespējamie varas līdzsvarošanas pasākumi. Negatīvie lēmumi par valsts atbalsta pasākumiem tiek pieņemti ar atpakaļejošu spēku, tādējādi uzliekot seku novēršanas pienākumu atbalstu saņemošajiem uzņēmumiem. Darbā tiek analizēti vairāki šādi Eiropas Komisijas un Eiropas tiesu lēmumi, kas ir būtiski ietekmējuši starptautisko uzņēmumu un potenciālo investoru tiesisko paļāvību un uzticību ES dalībvalstu fiskālās politikas stabilitātei un ilgtspējībai, kā arī potenciālie risinājumi šai problēmai.",0
417,Pratināšana kā pirmstiesas izmeklēšanas darbība kriminālprocesā,"Maģistra darbā ir analizēta un pētīta pratināšana kā pirmstiesas izmeklēšanas darbība kriminālprocesā, kas ir neapšaubāmi viena no nozīmīgākajām izmeklēšanas darbībām, lai iegūtu ziņas par konkrētā kriminālprocesā pierādāmajiem apstākļiem. Darbā ir pētīta aicināšana uz pratināšanu, pratināšanas kārtība, ilgums un pratināšanas fiksēšana, kā arī atsevišķu kriminālprocesa dalībnieku pratināšanas īpatnības. Maģistra darbs sastāv no ievada, trīs nodaļām, kopsavilkuma un zem katras nodaļas ir vairākas apakšnodaļas. Pirmajā nodaļā autors apraksta pratināšanas kā izmeklēšanas darbības jēdzienu un nozīmi kriminālprocesā. Otrajā nodaļā autors apraksta vispārējo pratināšanas kārtību, attiecīgi tuvāk izpētot: aicināšanu uz pratināšanu, pratināšanas kārtību, pratināšanas ilgumu, pratināšanas fiksēšanu. Trešajā nodaļā autors apraksta atsevišķu kriminālprocesa dalībnieku pratināšanas īpatnības, tuvāk izpētot, gan personai, kurai ir tiesības uz aizstāvību, pratināšanu, liecinieka, cietušā, pārstāvja un kriminālprocesā aizskartās mantas īpašnieka pratināšana, īpaši aizsargājama cietušā pratināšanas īpatnības pirmstiesas kriminālprocesā, nepilngadīgā pratināšanas īpatnības, eksperta un revidenta pratināšanu. Maģistra darba nobeigumā ir izdarīti secinājumi un izvirzīti priekšlikumi. Pētot šobrīd spēkā esošo Kriminālprocesa likuma pratināšanas regulējumu, tika analizēts arī kopsakarā ar citas valsts kriminālprocesuālo regulējumu, attiecīgi – analizējot arī tiesu praksi, gan nacionālajā līmenī, gan ārvalsts tiesu praksi, kurās ir pieļautas procesuālas kļūdas veicot nopratināšanu.",0
418,Piedziņas vēršana uz kustamo mantu.,"Maģistra darba temats ir “Piedziņas vēršana uz kustamo mantu”. Darba tēmas izvēle ir pamatota ar šī piespiedu izpildes līdzekļa aktualitāti un nemitīgu piemērošanu praksē. Lai ātri un kvalitatīvi pildītu tiesas un citu institūciju nolēmumus, piespiedu izpildes procesā piemērojami piespiedu izpildes līdzekļi. Praksē nereti tieši piedziņas vēršana uz kustamo mantu ir vienīgais veids kā izpildīt tiesas vai citu institūciju nolēmumus, tomēr minētais piespiedu izpildes līdzeklis nav efektīvākais starp citiem piespiedu izpildes līdzekļiem. Neskatoties uz pozitīvu attīstību piespiedu izpildes procesā, Civilprocesa likumā un līdz ar to arī praksē, joprojām pastāv problēmas piemērot piedziņas vēršanu uz parādniekam piederošo kustamo mantu. Minētās problēmas praksē ir saistītas ar parādnieku izvairīšanos no saistību izpildes, kustamas mantas, piemēram, transportlīdzekļa neuzrādīšanu tiesu izpildītājam, kā arī parādniekam piederošas reģistrācijai vai uzskaitei nepakļautas mantas apzināšana un konstatēšana. Maģistra darba mērķis ir definēt kustamas mantas jēdzienu, izpētīt un analizēt piespiedu izpildes procesa tiesisko regulējumu, kā arī konstatēt regulējumā un praksē pastāvošos problēmjautājumus, radot priekšlikumus regulējuma pilnveidošanai.",0
419,Publisko iepirkumu procedūru izbeigšana un pārtraukšana,"Maģistra darba mērķis ir noskaidrot, kas ir objektīvs pamatojums iepirkuma procedūras pārtraukšanai vai izbeigšanai, kurš nodrošina Publisko iepirkumu likumā noteikto mērķu sasniegšanu. Lai sasniegtu maģistra darba mērķi, tika veikta normatīvo aktu, Iepirkumu uzraudzības biroja iesniegumu izskatīšanas komisijas lēmumu, kā arī tiesu prakses padziļināta izpēte. Pētnieciskajā darbā tika definēti publisko iepirkumu nozarē piemērojamie tiesību principi un tika analizēti pasūtītāju norādītie argumenti un pierādījumi iepirkuma procedūras pārtraukšanai. Darba rezultātā noskaidrots, ka praksē ir noteikti gadījumi, kas tiek atzīti par objektīviem iepirkuma procedūras pārtraukšanai, turklāt publiskā iepirkuma procedūras mērķa sasniegšanai nav nepieciešams tiesību normās noteikt izsmeļošu procedūras pārtraukšanas uzskatījumu.",0
420,Personas datu apstrāde Eiropas Savienības tiesībaizsardzības iestāžu funkciju nodrošināšanai,"2018.gadā stājās spēkā Vispārīgā datu aizsardzības regula un Policijas direktīva, kas kopā veido ietvaru personas datu apstrādei ES. Maģistra darba mērķis ir izpētīt ES tiesību aktus personas datu apstrādes jomā, detalizēti analizējot Policijas direktīvu, kura regulē personas datu apstrādi tiesībaizsardzības iestāžu funkciju nodrošināšanai. Pētnieciskā darba ietvaros tiek identificētas iespējamās problēmas, ar kurām var saskarties Policijas direktīvas piemērotāji, sniedzot ieteikumus Policijas direktīvas prasību transponēšanai Latvijas tiesību aktos. Būtiska loma Policijas direktīvā ietverto principu un uzstādījumu interpretācijā būs Eiropas Savienības Tiesai, kuras praksē jau šobrīd privātums un personas datu aizsardzība ir uzsvērtas kā nozīmīgas pamattiesības, kuru ierobežojumi ir pieļaujami tikai retos izņēmuma gadījumos.",0
421,Atbildība par dzīvnieku nodarītu kaitējumu.,"Maģistra darbā “Atbildība par dzīvnieka nodarītu kaitējumu” ir izvirzīts viedoklis par piemērojamo atbildības modeli dzīvnieka nodarīta kaitējuma gadījumā. Tāpat darbā ir aplūkoti  atsevišķi tiesību jautājumi, piemēram, par atbildīgo personu par dzīvnieka nodarījumu, kā arī ir analizēts dzīvnieka jēdziens, lai izvairītos no nekonsekventas dažādu terminu lietošanas.  Darba rezultātā ir  izvirzīti priekšlikumi, kas veicinātu vienotu izpratni par dzīvnieka nodarīta kaitējuma atbildību, definējot gan atbildīgo personu, gan piemērojamo atbildības modeli, tāpat ir piedāvāts vienota apzīmējuma definējums, kas izmantojams Civillikuma deviņpadsmitās nodaļas ceturtās apakšnodaļas ietvaros.",0
422,"Darba devēja uzteikums, kas saistīts ar darbinieku uzvedību","Maģistra darba tēma “Darba devēja uzteikums, kas saistīts ar darbinieka uzvedību” ir īpaši aktuāla, jo praksē ir novērojama problemātika darba devēja uzteikuma priekšnoteikumu un to piemērošanas izpildē. Darba devēja uzteikums, kas saistīts ar darbinieka uzvedību ir regulēts Darba likuma 101. panta 1. daļas 1.,2.,3.,4. un 5. punktā, kas veido vienu no darba devēja uzteikuma grupām, kas saistīts ar darbinieka uzvedību. Darba devējam ir piešķirtas tiesības rakstveidā uzteikt darba līgumu, tikai vienīgi balstoties uz apstākļiem, kas saistīti ar darbinieka uzvedību. Neprecīzi pielietojot terminoloģiju, kas apraksta darba devēja uzteikuma jēdzienu un pazīmes, kas saistīts ar darbinieka uzvedību, rada problēmas praksē, kā rezultātā izveidojas strīds starp darba devēju un darbinieku. Darba mērķis ir aplūkot darba devēja uzteikuma jēdzienu un pazīmes, kas saistīts ar darbinieka uzvedību, aplūkot un analizēt darba tiesību speciālistu viedokļus, izpētīt tiesu praksi par darba devēja uzteikumu, kas saistīts ar darbinieka uzvedību, kā arī aplūkot citu ārvalstu regulējumus.",0
423,Tiesību uz vārda brīvību iepriekšēja ierobežošana interneta vidē,"Lai gan iespējām izmantot tiesības uz vārda brīvību ir tendence paplašināties interneta attīstības dēļ, arvien biežāk sastopamies ar minēto tiesību ierobežošanu vēl pirms vispār ir bijusi iespēja tās izmantot. Starptautiskā līmenī cilvēktiesību institūcijas valstīm pārmet iepriekšējo ierobežojumu piemērošanu, pārkāpjot cilvēktiesību aizsardzības standartus, tomēr joprojām nepastāv vienota izpratne par to pieļaujamību.  Bakalaura darbā “Tiesību uz vārda brīvību iepriekšēja ierobežošana interneta vidē” ir sniegts ieskats iepriekšējo tiesību uz vārda brīvību ierobežojumu jēdzienā, veidos un piemērošanā interneta vidē, kā arī ir apskatīti to piemērošanas subjekti internetā. Darba ietvaros autore konstatē kritērijus, atbilstoši kuriem vērtējama tiesību uz vārda brīvību iepriekšējo ierobežojumu pieļaujamība internetā.",0
424,Agrārā reforma Latvijā 20. gadsimta 20.- 30. gados Tās nozīme un tiesiskie aspekti,"Agrārā reforma, kas tika veikta Latvijā no 1920.gada 16.septembrim līdz 1930.gadiem, ir bijis viens no nozīmīgākajiem vēstures notikumiem Latvijā. Mūsdienās šādu krasu tiesību reformu, kas nepieciešama saimniecības restrukturizēšanu, daudzi uzskatītu par neiespējamu. Kā pētījuma mērķi, autors izvirza agrārās reformas iemeslu un strīdus situāciju, ko tā radīja Latvijas sabiedrībā, noskaidrošanu. Lai sasniegtu šo mērķi darba autors salīdzinās dažādu citu autoru pētījumus par agrārās reformas vēsturi, vēstures tiesību avotus, kā arī izpētīs tā laika Augstākās tiesas Senāta spriedumus, un vācu minoritātes sūdzību Tautu Savienībai. Pētījuma rezultātā autors norāda uz agrārās reformas nozīmi sociālā miera saglabāšanai Latvijā, valsts finansiālo ieguvumu no agrārās reformas, agrārās reformas aizstāvju lielo ieguldījumu agrārās reformas starptautiskai atzīšanai un galvenajiem agrārās reformas radītajiem strīdus cēloņiem vietējo iedzīvotāju vidū. Atslēgas vārdi: Agrārā reforma, Zemes reforma, bezzemnieku apgādāšana ar zemi, muižu dalīšana.",0
425,Pacientu tiesību aizsardzības līdzekļi Latvijā,"Pacientu tiesības ir medicīnas tiesību apakšnozare, kura regulē attiecības starp pacientu, veselības pakalpojuma sniedzēju un valsti. Pacienta attiecības ar valsti ir atspoguļotas ne vien normatīvo aktu izdošanā un tiesību un pienākumu noteikšanā, bet arī pacientu tiesību aizsardzības līdzekļu izveidē un to darbības nodrošināšanā. Bakalaura darbā tiek apskatīts pacientu tiesību tvērums un pacientu kā īpašas sociālās grupas tiesiskais stāvoklis Latvijā un ārpus tās, noteikti pacientu tiesību aizskāruma izveidošanās mehānismi un iespējamās sekas. Tāpat ir veikts Latvijā pastāvošo pacientu tiesību aizsardzības līdzekļu izvērtējums, kur tiesu prakses apkopošanas rezultātā tiek secināts par to efektivitāti pacientu tiesību aizsardzības nodrošināšanā atkarībā no pret pacientu pieļautā aizskāruma.  Atslēgvārdi: medicīnas tiesības, pacientu tiesības, pacientu tiesību aizsardzība, ārstniecības personu kriminālatbildība, Ārstniecības riska fonds.",0
426,Patiesa informācija kā pamats personas reputācijas aizskārumam,"Starptautiski ir atzīti personu reputācijas aizskārumi ar nepatiesu informāciju, taču nav vienotas prakses gadījumos, kad aizskāruma pamatā ir patiesa informācija. Bakalaura darba “Patiesa informācija kā pamats personas reputācijas aizskārumam” ietvaros konstatēts, ka personas reputāciju iespējams aizskart arī ar patiesu informāciju, un tiek vērtētas nepieciešamās darbības aizskāruma noteikšanai. Tāpat tiek analizēts, kuri no ECT praksē jau pastāvošajiem kritērijiem būtu jāpiemēro aizskāruma pieļaujamības izvērtēšanai, kā arī piedāvāti minēto kritēriju papildinājumi gadījumos, kad personas reputācija tiek aizskarta ar patiesu informāciju. Darba noslēgumā īsumā analizēti personai pieejamie tiesību aizsardzības līdzekļi Latvijā, kā arī ASV tiesībās pastāvošais institūts “nepatiesa gaisma”, un tā iespējamā piemērošana ECT jurisdikcijā.",0
427,Tiesas sēdes gaitas fiksēšana administratīvajā procesā,"Bakalaura darbā “Tiesas sēdes gaitas fiksēšana administratīvajā procesā”, sekojot Administratīvā procesa likuma vēsturiskajai attīstībai, ir analizēta tiesas sēdes gaitas fiksēšanas attīstība, tiesas sēžu sekretāra pienākumi un tiesības tiesas sēdes laikā, tiesneša atbildība tiesas sēdē. Tāpat darbā plaši analizētas tiesas sēdes gaitas fiksēšanas problēmas, kuras kalpo par pamatu tiesas sprieduma atcelšanai vai tiesas sēdes protokola atzīšanai par neesošu vai daļēji esošu.  Darba mērķis ir identificēt un sniegt risinājumus problēmām saistībā ar tiesas sēdes gaitas fiksēšanu administratīvajā procesā.  Atslēgvārdi: tiesas sēdes gaitas fiksēšana; tiesas sēdes protokols; tiesas sēžu sekretārs; tiesa; tehniskie līdzekļi.",0
428,Pamats preču zīmes atzīšanai par spēkā neesošu.,"Attīstoties intelektuālajam īpašumam un intelektuālā īpašuma tiesībām, attīstās arī preču zīmes un to tiesības, nozīmīgums, tāpēc nepieciešams domāt par to aizsardzību, un kā nepazaudēt savas tiesības uz preču zīmi. Ir svarīgi zināt to, kādas preču zīmes var atzīt par spēkā neesošām, kad tādas tiesības var izmantot, lai aizsargātu savu preču zīmi, kā reģistrēt preču zīmi, lai to neatzītu par spēkā neesošu. Tāpēc ir nepieciešams nošķirt atšķirīgos veidus, kad preču zīme var tikt atzīta par spēkā neesošu, zināt, kā to izmantot sev par labu, vai negodīgiem konkurentiem par sliktu, kuri cenšas lietot preču zīmi, kurai nevajadzētu pastāvēt pamatojoties uz absolūtajiem vai relatīvajiem pamatojumiem. To ir svarīgi zināt, lai saprastu, ko sagaidīt, un kā rīkoties.",0
429,Pārrobežu ģimenes lietas Eiropas Savienībā: teorija un prakse,"Mūsdienās imigrācija ir atvērta, īpaši Eiropas Savienībā, un cilvēkiem ir plašākas iespējas iepazīties ar citu valstu pārstāvjiem un nereti veidot ģimenes. Ģimenes vērtības ir paliekošas un to nostiprināšanu atbalsta Latvija un citas Eiropas Savienības valstis. Ģimene ir labas un stipras sabiedrības sākums, tādēļ ģimenes atbalsts no valsts ir nepieciešams. Pārrobežu ģimenes kļūst arvien izplatītākas, tādēļ tam nepieciešams stings likumiskais pamats. Bakalaura darba mērķis  un uzdevums ir analizēt pārrobežu ģimenes lietas Eiropas  Savienībā, no tā izrietošo teoriju un arī praktiskos aspektus, tādā veidā noskaidrojot, kādi teorijas aspekti un prakses problēmjautājumi pastāv. Darba gaitā tika konstatēts, ka pārrobežu ģimenes lietas sastāv no dažādiem aspektiem (laulības, vecāku atbildības, saskarsmes, u.c) un tas viss tiek apskatīts darba gaitā. Bakalaura darba kopējais apjoms -54.lpp.",0
430,"Standartu būtība, vieta un loma Latvijas tiesību sistēmā","Eiropas standartizācija un saskaņotie standarti ir svarīgs aspekts, kas nodrošina brīvu preču un pakalpojumu apriti Eiropas Savienības iekšējā tirgū. Eiropas Savienības normatīvo tiesību aktu ieviešana Eiropas Savienībā vienmēr ir bijis aktuāls jautājums, taču īpašu aktualitāti tas ieguva pēdējos gados, kad būvniecības normatīvajā regulējumā tiek ievietotas atsauces uz standartiem, kas izstrādāti atbilstoši konkrētām Eiropas Savienības prasībām, lai novērstu tehniskus šķēršļus brīvai preču un pakalpojumu apritei, tādējādi padarot standartu izmantošanu par obligātu, kas pēc būtības ir pretrunā ar standartu brīvprātīgās izmantošanas principu. Tas aktualizēja jautājumu par standarta juridisko statusu.  Pētījuma mērķis ir konstatēt standartu lomu un tiesisko statusu Latvijas tiesību sistēmā, it īpaši gadījumos, kad likumdevējs padara standartus par obligāti piemērojamiem, veidojot uz tiem tiešās atsauces normatīvajos aktos un analizēt ar standartu piemērošanu un lietošanu saistītās problēmas.",0
431,Noziedzīgas pavēles un noziedzīga rīkojuma izpildīšana,"Noziedzīgas pavēles un noziedzīga rīkojuma izpildes institūta regulējums ir iekļauts Krimināllikuma III. nodaļas 34. pantā, starp citiem apstākļiem, kas izslēdz kriminālatbildību. Kā apstāklis, kas izslēdz kriminālatbildību tas paredz nesaukt pie kriminālatbildības personu, ja tiek izpildīti normā minētie atbildību izslēdzošie apstākļi.  Pētījuma uzdevumi ir literatūras avotu izpēte par noziedzīgas pavēles un noziedzīga rīkojuma institūtu, tā vēsturisko attīstību, un regulējumu ārvalstu normatīvajos aktos.  Noziedzīgas pavēles un noziedzīga rīkojuma institūtam ir nepieciešams plašāks skaidrojums, par pavēles un rīkojuma jēdzieniem, to atšķirībām, par pavēles vai rīkojuma noziedzīgo raksturu.  Bakalaura darba mērķis ir veikt noziedzīgas pavēles un noziedzīga rīkojuma izpildes institūta izpēti, atklāt tā saturu, konstatēt iespējamos trūkumus institūta regulējumā, izpētīt institūta attīstību Latvijas teritorijā un veikt šī institūta izpēti ārvalstu krimināltiesībās.",0
432,Pašvaldību domes priekšsēdētāja amata iegūšana un zaudēšana,"Darba tēmu “Pašvaldību domes priekšsēdētāja amata iegūšana un zaudēšana” autore uzskata par nozīmīgu, jo tā skar visu sabiedrību.  Bakalaura darba mērķis ir noskaidrot pašvaldību vadītāju amata iegūšanas un zaudēšanas priekšnoteikumus.  Lai sasniegtu darba mērķi, ir analizēti normatīvie akti un darba izstrādes procesā iztirzāta ārzemju prakse, kā rezultātā autore nonāca pie trīs secinājumiem: Latvijas Republikā nav noteikts, ka pašvaldības vadītājs var tikt ievēlēts tiešās vēlēšanās; priekšsēdētāja amatam nav ierobežots pārvēlēšanas termiņš; priekšsēdētāji, kuriem ir aizliegts pildīt priekšsēdētāja amata pienākumus var kandidēt vēlēšanās.   Atslēgas vārdi: pašvaldība, pašvaldības priekšsēdētājs, vēlēšanas, tiešās vēlēšanas.",0
433,Neatņemamās daļas tiesīgo nozīme pēdējās gribas rīkojumā mantojuma tiesībās,"Testatora griba novēlēt savu mantu kādam īpašam cilvēkam, kas izraudzīts ārpus likumisko mantinieku loka, tiek ierobežota ar neatņemamās daļas tiesīgo institūtu, tādejādi aizskarot testatora Satversmē 105.pantā noteiktās tiesības uz īpašumu tā plašākā izpratnē un tiesības uz privāto dzīvi, ko garantē Satversmes 96.pants. Bakalaura darba aktualitāte ir saistīta ar neatņemamās daļas tiesīgā izpratnes un piemērošanas tiesiskā regulējuma nepilnībām mantojuma tiesībās. Bakalaura darba mērķis ir izpētīt neatņemamās daļas tiesīgā jēdzienu un neatņemamās daļas izdalīšanas īpatnības, konstatēt tiesiskā regulējuma problēmas un ieteikt neatņemamās daļas tiesīgā kā tiesību institūta pilnveidošanu normatīvos aktos. Noteiktā mērķa sasniegšanai tiek izvirzīti sekojoši uzdevumi: veikt neatņemamās daļas tiesīgo un pēdējās gribas izteikuma raksturojumu, tajā skaitā izpētīt pēdējās gribas izteikumu kā privātīpašnieka tiesības būtību; analizēt neatņemamās daļas tiesīgo jēdzienu un tiesisko regulējumu; un analizēt neatņemamās daļas tiesīgo vēsturisko attīstību Latvijas Republikā; veikt neatņemamās daļas tiesīgā daļas izdalīšanas īpatnību analīzi mantojuma tiesību kontekstā.",0
434,Aizstāvis kriminālprocesā,"Bakalaura darba nosaukums ir “Aizstāvis kriminālprocesā”.  Darbā tika pētīta aizstāvja jēdziena izpratne, kā arī aizstāvja tiesības un pienākumi kriminālprocesā. Pētījuma gaitā tiek analizēti normatīvie akti, kas saistīti ar aizstāvja jēdzienu un aizstāvja funkciju reglamentāciju.",0
435,Rasu diskriminācija darba tiesiskajās attiecībās Eiropas Savienībā,"Mūsdienu multikulturālisma laikmetā viena no aktuālākajām problēmām vēl joprojām ir rasu diskriminācija. Ņemot vērā vēstures notikumus, kā arī sabiedrības morāles un ētikas normu attīstību, starptautiskajā forumā, tajā skaitā arī Eiropas Savienībā, rasu diskriminācija ir uzskatāma par absolūti nosodāmu un nepieļaujamu. Darba mērķi ir – izprast “rases” jēdziena izcelsmi, būtību, kā arī saistību ar citiem faktoriem; aplūkot diskriminācijas veidus un izpausmes; censties rast risinājumus un izvirzīt priekšlikumus rasu diskriminācijas novēršanai Eiropas Savienībā. Darba izstrādes rezultātā secināms, ka personas rase ir cieši saistīta ar dažādiem citiem diskriminācijas aizliegumam pakļautajiem kritērijiem. Papildus, jāsecina, ka rasu diskriminācija ir sena problēma, ko nav iespējams atrisināt vienīgi ar pasīviem juridiskiem un politiskiem līdzekļiem – nepieciešama aktīva dalībvalstu darbība, lai novērstu nevienlīdzības darba tirgū, ārpus tā un lai izglītotu sabiedrību par diskrimināciju.",0
436,"Krimināllikuma 125. panta trešās daļas norobežošana no Krimināllikuma 116. panta, Krimināllikuma 123. panta","Darbā ir apskatīti problēmjautājumi, kas ir saistīti ar kvalifikācijas problēmām kvalificējot noziedzīgus nodarījumus saskaņā ar  Krimināllikuma 125.panta trešās daļas, Krimināllikuma 116.panta, Krimināllikuma 123.panta, jo visiem šiem pantiem ir kopīgas kaitīgās sekas cietušā nāve. Aplūkojot tiesu praksi var redzēt, ka norobežošanas problemātika rodas, jo netiek veikta noziedzīga nodarījuma subjektīvās puses analīze, tādēļ tiesu praksē rodas nepareiza šo noziedzīgo nodarījumu kvalifikācija. Darbā autore ir atklājusi, ka lielākoties kvalifikācijas problēmas rodas tieši ar Krimināllikuma 125.panta trešās daļas kvalifikāciju, jo netiek veikta pietiekama subjektīvās puses analīze. Lai kvalificētu šos trīs noziedzīgos nodarījumus ir jānoskaidro kāds tieši ir bijis vainīgās personas nodoms pret izdarīto noziedzīgo nodarījumu. Tādēļ autore ir izvirzījusi priekšlikumu izslēgt no Krimināllikuma 125. panta trešās daļas: “Par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei vai”,  jo tas padarītu vieglāku noziedzīga nodarījuma subjektīvās puses analīzi un atvieglotu darbu procesa virzītājiem, lai praksē nerastos tik daudz norobežošanas problēmu, piemērojot minētajos Krimināllikuma pantos.",0
437,Sodi par soda izciešanas režīma pārkāpumiem ieslodzījuma vietās,"Bakalaura darbs “Sodi par soda izciešanas režīma pārkāpumiem ieslodzījuma vietās” ir izstrādāts Latvijas Universitātes Juridiskās fakultātes Krimināltiesisko zinātņu katedrā. Pētnieciskā darba mērķis ir izprast, cik daudz tiek piemēroti sodi par ieslodzījumu vietu režīma pārkāpumiem vai iekšējās kārtības noteikumu neievērošanu, kādos gadījumos tiek piemērots attiecīgais sods un vai par vienādiem pārkāpumiem tiek piemēroti vienādi sodi, tādējādi noskaidrojot vai pastāv vienota prakse attiecībā uz sodu piemērošanu un vai normatīvajā regulējumā uzskaitītie sodi ir efektīvi. Mērķa sasniegšanai tiek izmantoti dati, kuri gūti pēc atļaujas saņemšanas no Ieslodzījumu vietu pārvaldes un Tieslietu ministrijas Kriminālsodu izpildes jomas pētniecības koordinēšanas darba grupas, kā arī Latvijas un ārvalstu normatīvie akti. Bakalaura darba noslēgumā izvirzīti autores priekšlikumi Latvijas Sodu izpildes kodeksa  normatīvā regulējuma pilnveidošanai.",0
438,Tiesu komunikācija ar sabiedrību,"Bakalaura darbs “Tiesu komunikācija ar sabiedrību” ir izstrādāts Latvijas Universitātes Juridiskās fakultātes Tiesību teorijas un vēstures zinātņu katedrā.  Sabiedrības uzticība tiesu varai Latvijā ir viszemākā starp Baltijas valstīm, savukārt efektīva tiesu komunikācija var veicināt sabiedrības uzticību tiesām. Šī pētnieciskā darba ietvaros autore pēta tiesu komunikāciju ar sabiedrību, koncentrējoties uz tiesneša komunikāciju tiesas sēdēs un tiesneša komunikāciju ar masu medijiem. Darba gaitā autore noskaidro no kā izriet tiesu pienākums komunicēt, komunikācijas jēdzienu, veidus, kā tiesas var komunicēt ar sabiedrību. Tiek pētīti Tiesnešu ētikas komisijas atzinumi par ētikas normu pārkāpumiem attiecībā uz tiesneša izturēšanos tiesas sēdē, saziņā ar masu medijiem. Autore secina, ka būtu nepieciešams normatīvi regulēt komunikācijas kārtību, tad arī būtu vieglāk saukt pie atbildības tiesnesi par rupju komunikācijas pārkāpumu.",0
439,Fizisko personu godprātība maksātnespējas procesā.,"Bakalaura darbā “Fizisko personu godprātība maksātnespējas procesā” tiek pētīts fiziskās personas maksātnespējas process. Darbā tiek apkopota un vērtēta informācija par fiziskas personas maksātnespējas procesa uzsākšanas priekšnoteikumiem, pienākumiem, ierobežojumiem, kā arī procesa izbeigšana. Maksātnespējas process ir domāts tikai labticīgām, godprātīgām personām, kuras ir nonākušas finansiālās grūtībās no savas gribas neatkarīgu apstākļu dēļ un nav spējīgas apmierināt savas saistības pret kreditoriem. Tomēr, ne vienmēr godprātība tiek ievērota uzsākot maksātnespējas procesu, tā procesa laikā vai izbeidzot to, tāpēc darbā tiek apskatīti visi saistītie problēmjautājumi sakarā ar negoprātīgiem parādniekiem un tiek meklēts risinājumus, kā šo situāciju uzlabot un veicināt parādniekus būt godprātīgiem. Godprātības jēdziens nav nostiprināts  nevienā maksātnespējas regulējošā tiesību normā, bet tas tāpat pastāv un tiek veicināts izpildei. Godprātība ir procesā iesaistīto personu rīcības un attieksmes īpašību kopums. Darba rezultātā tiek secināts, ka godprātība ir būtisks elements maksātnespējas procesā.",0
440,"Apstāklis, kas izslēdz kriminālatbildību- galējā nepieciešmība","Bakalaura darbā tiek rakstīts par galējo nepieciešamību, kas ir viens no apstākļiem, kas izslēdz kriminālatbildību. Pastāvot galējās nepieciešamības stāvoklim, persona netiek saukta pie kriminālatbildības. Pēc autores domām, šis ir svarīgs tiesību institūts, jo regulē tādu situāciju, kad it kā ārēji šķietama prettiesiska darbība nav kvalificējama kā noziedzīgs nodarījums, un līdz ar to neiestājas Krimināltiesību Sevišķās daļas panta dispozīcijā noteiktās sekas. Vēl jo vairāk, ir svarīgi veikt plašāku šī institūta izpēti, jo tas praksē nav bieži sastopams. Tāpēc, lai gūtu padziļinātāku izpratni tieši par šo tiesību jautājumu, darba autore ir analizējusi vēsturisko attīstību Latvijas tiesībās, tā būtību, salīdzinājusi ar tādu institūtu kā nepieciešamā aizstāvēšanās, kā arī salīdzinājusi Krimināllikumā un ārvalstu tiesībās esošo regulējumu. Bakalaura darbs ir izstrādāts, pamatojoties uz Latvijas un citu valstu tiesisko regulējumu, tiesu praksi un dažādu autoru un tiesību zinātnieku uzskatiem un novērojumiem.  Atslēgvārdi: galējā nepieciešamība, kriminālatbildības izslēgšana, draudu esamība, tiesiskums, briesmu avots.",0
441,Kriminālatbildība par ārstniecības personas profesionālo pienākumu nepienācīgu pildīšanu,"Sūdzības par ārstniecības personu pasīvu rīcību vai nekvalitatīvu pakalpojumu sniegšanu ir ļoti daudz, taču šo personu saukšana pie kriminālatbildības, kura paredzēta Krimināllikuma 138. pantā, notiek reti. Bakalaura darba mērķis ir rast atbildes uz juridiskiem šķēršļiem, kas pastāv, kad nodarījuma faktiskie un juridiskie apstākļi neatbilst Krimināllikumā 138. pantā paredzētajam noziedzīgā nodarījuma sastāva pazīmēm, un traucē saukt personu pie likumā paredzētās kriminālatbildības.Prakses problēmjautājumus, lielākoties, rada neizpratne par ārstniecības personas - īpašā subjekta - statusu,  kā arī par cēloņsakarības pastāvēšanas konstatēšanu. Bakalaura darba uzdevums ir izpētīt Krimināllikuma 138. panta noziedzīga nodarījuma objektīvās puses un subjekta raksturojumu. Veikt tiesu prakses pētījumu. Analizēt cēloņsakarību starp rīcību un kaitīgajām sekām un ārvalstu regulējumu, kā arī izpētīt vēsturisko regulējuma attīstību Latvijā.",0
442,Cilvēka cieņas koncepts saistībā ar tiesībām dzīvot labvēlīgā vidē,"Sākot ar pagājušo gadsimtu, kad  iedzīvotāju skaita pieaugums uz Zemes piedzīvoja strauju kāpumu, visi procesi, kas saistīti ar cilvēces uzturēšanu, galvenokārt rūpniecība, pārtikas sagāde un lauksaimniecība, transports atstāj arvien nelabvēlīgāku ietekmi uz vides stāvokli visā pasaulē. Saskaņā ar cilvēktiesībām un cilvēka cieņas konceptu, par augstāko vērtību uzskatāms ir cilvēks, tomēr šāda nostāja ne tikai apdraud planētas veselību, bet arī pašus cilvēkus. Tuvojoties brīdim, kad vairs nebūs iespējams apturēt vides stāvokļa pasliktināšanos, ir nozīmīgi rast risinājumus, kuri gādātu par to, ka cilvēki par savu apkārtējo vidi rūpējas un ikvienu organismu tajā respektē.",0
443,Parāda ārpustiesas atgūšanas metodes un to īpatnības.,"Bakalaura darba mērķis ir konstatēt cik efektīvs ir parādu ārpustiesas atgūšanas process, kādas ir parāda atgūšanas izmantotās metodes un to efektivitāte, kādi faktori ietekmē parāda atgūšanu, kādēļ ir nepieciešama parāda atgūšana.  Bakalaura darbs sastāv no ievada, trīs nodaļām, kopsavilkuma un izmantotās literatūras un avotu saraksta. Lai sasniegtu bakalaura darba mērķi tiks pētītas Patērētāju tiesības, Latvijas normatīvie akti, publikācijas žurnālā “Jurista vārds”, kā arī tiesu prakse un juridiskā literatūra. Bakalaura darba uzdevumi: •Salīdzināt parāda ārpustiesas atgūšanas izmantotās metodes; •Apkopot informāciju par parāda atgūšanas efektivitāti; •Analizēt parāda ārpustiesas atgūšanas subjektu tiesības un pienākumus. Bakalaura darba rezultātā autore apkopos secinājumus, kāda ir parāda atgūšanas efektivitāte un kādas ir galvenās problēmas parāda ārpustiesas atgūšanas procesā.",0
444,Kopdzīves likuma ietekme uz ģimenes institūtu.,"Sabiedrības viedoklis Latvijā par kopdzīvi, kā ģimenes formu un nereģistrētu partnerattiecību tiesiskā regulējuma nepieciešamību ir krasi atšķirīgs. Tomēr, ņemot vērā augošo tendenci pāriem veidot ģimeni, nenoslēdzot laulību, kā arī viendzimuma pāru tiesību jautājumu aktualizēšanos, ir nepieciešams izprast kopdzīves tiesiskā regulējuma ietekmi uz vienu no valstī svarīgākajiem insitūtiem – ģimeni. Jau šobrīd izpratne par ģimenes formu daudzviet pasaulē, t.sk., Latvijā ir mainījusies, kā rezultātā, tradicionālā izpratne par ģimeni, kā juridiski nostiprinātu savienību starp vīrieti un sievieti, kā arī to pēcnācējiem vairs nav vienīgais sabiedrībā pieņemamais ģimenes attiecību modelis. Līdz ar Kopdzīves likuma pieņemšanu mainītos nereģistrētās partnerattiecībās dzīvojošo pāru tiesības un pienākumi, kas palielinātu indivīdu atbildību vienam pret otru vēl pirms laulības noslēgšanas. Bakalaura darba „Kopdzīves likuma ietekme uz ģimenes institūtu” mērķis ir noskaidrot ģimenes jēdziena būtību mūsdienu sabiedrībā, kā arī izprast kopdzīves, kā tiesiski regulētas ģimenes formas, ietekmi uz partnerattiecībām un tās nozīmīgākajiem tiesiskajiem aspektiem.",0
445,"Piedziņas vēršana uz naudas līdzekļiem, kas pienākas no citām personām.","Juridiskas saistības būtība ir konkrētas saistības izpilde un izpildījuma saņemšana.  Tādēļ juridiskas saistības ideja ir iespēja nodrošināt tās izpildi ar juridiskiem piespiedu  līdzekļiem,  gadījumā,  ja  nenotiek  tās  labprātīga  izpilde.  Latvijā  šo  procesu  nodrošina  tiesu izpildītāji.  Viens  no piespiedu piedziņas procesa līdzekļiem, ko Latvijā regulē Civilprocesa  likums, ir piedziņas vēršana uz naudas līdzekļiem,  kas pienākas no citām personām.  Tā  kā  piespiedu  piedziņas  procesa  normatīvais  regulējums  Latvijā  tiek  nepārtraukti  pilnveidots  un  pielāgots  mūsdienu  tehnoloģiju  attīstības  līmenim,  praksē  aizvien  tiek  konstatētas  jaunas  likuma  nepilnības,  atšķirīga  likuma  piemērošana  un  interpretācija. Darba tālākajās nodaļās  tiks analizēts Civilprocesa likuma 599. pants, kuš paredz vērst  piedziņu uz  naudas līdzekļiem, kas pienākas no citām personām un klasificēti pamati, uz  kuriem personai var rasties pienākums izmaksāt naudas līdzekļus parādniekam.  Darba  ietvaros  autore  izvirza  mērķi  salīdzināt  piespiedu  piedziņas  līdzekļu  normatīvo regulējumu ar  praksi,  to mijiedarbību,  un,  konstatējot  trūkumus un nepilnības,  nākt klājā ar priekšlikumiem un atbilstošiem uzlabojumiem.",0
446,"Nepilngadīgā, kuram ir tiesības uz aizstāvību, tiesību īpatnības","Darba tēma “Nepilngadīgā, kuram ir tiesības uz aizstāvību, tiesību īpatnības tika izvēlēta, pamatojoties uz grozījumiem Kriminālprocesa likumā, kas piemērojami līdz ar Direktīvu 2016/800, kas paredz procesuālās garantijas bērniem, kuri ir aizdomās turētie vai apsūdzētie.  Darbā ir apskatīta nepilngadība kā faktors, kas nosaka tiesību īpatnības kriminālprocesā, aizstāvības un pārstāvības institūts, procesuālā kārtība, ja nepilngadīgo iesaista izmeklēšanas darbību veikšanā, kā arī regulējums attiecībā uz procesuālo piespiedu līdzekļu piemērošanu. Bakalaura darbs sastāv no ievada, četrām nodaļām un kopsavilkuma. Ievadā ir izklāstīta darba tēmas aktualitāte un izvēles motivācija, noteikti darba mērķi un to sasniegšanai izvirzītie uzdevumi. Pirmajā nodaļā ir ietverts nepilngadīgā psiholoģiskais un krimināltiesiskais raksturojums. Otrajā nodaļā analizēts nepilngadīgā aizstāvības un pārstāvības institūts. Trešajā nodaļā ir apskatītas tiesību īpatnības kriminālprocesuālajā kārtībā, veicot izmeklēšanas darbības. Ceturtajā nodaļā ir aprakstīta procesuālo piespiedu līdzekļu piemērošana nepilngadīgām personām. Kopsavilkums satur pētījuma rezultātā izvirzītās tēzes.  Pētījumā izmantota juridiskā literatūra, publikācijas, tiesību akti un juridiskās prakses materiāli.",0
447,Sākotnējā virtuālās valūtas piedāvājuma tiesiskā regulējuma problēmas,"Bakalaura darbā vispārīgi tiek apskatīts sākotnēja virtuālās valūtas piedāvājuma (no angl. – ICO) ieguldījumu regulējums Latvijā, kā arī citās Eiropas Savienības valstīs. Pētījuma mērķis ir aplūkot pašreizējo sākotnējā virtuālās valūtas piedāvājuma regulējumu, lai saskatīt iespējamos veiksmīgos risinājumus. Autors apskata regulējuma attīstību laika posmā no 2017. līdz 2019.gadam ar mērķi saprast likumdevēja gribu un turpmākus soļus.  Darba autors vispārīgi apskata un apraksta ICO procesa sastāvdaļas – žetonus, baltās grāmatas. Darbā tiek pievērsta uzmanība žetona jēdzienam un regulējumam atkarībā no tā veidā. Ņemot vērā Latvijas tiesu prakses neesamību attiecībā uz strīdiem par sākotnējo virtuālās valūtas piedāvājumu, autors vispārīgi apraksta teorētisko problēmu risinājumu un balstās uz Latvijas Republikas Finanšu kapitāla un tirgus komisijas skaidrojumiem. Darba noslēgumā autors pievērš uzmanību nepieciešamībai veidot atsevišķu regulējumu (likumu, noteikumus) procesa regulēšanai, kā arī jēdzienu skaidrojumu.",0
448,"Saimnieciskās darbības kritērijs termina ""patērētājs"" legāldefiznīcijā Latvijā","Termina ”patērētājs” legāldefinīcijā ir iestrādāti vairāki kritēriji, lai atpazītu darījumā ekonomiski vājāko pusi. Viens no tiem ir saimnieciskās darbības kritērijs, kura nozīme un izpratne Eiropas Savienības un Latvijas regulējumā tiek skatīta bakalaura darbā. Tāpat bakalaura darbā analizēti jautājumi, kas rodas ar šī kritērija piemērošanu, kā arī sniegts autores skatījums, secinājumi un priekšlikumi. Rezultātā autore nonāk pie secinājuma, ka saimnieciskās darbības kritērijs palīdz atpazīt darījumā ekonomiski vājāko pusi, jo ir nepieciešams nošķirt, kad persona rīkojas saimnieciskās darbības un kad ārpus saimnieciskās darbības ietvariem.",0
449,Mantas īpašā konfiskācija,"Mantas īpašā konfiskācija ir piespiedu ietekmēšanas līdzeklis krimināltiesībās. Šīs konfiskācijas regulējums ir salīdzinoši jauns un nozīmīgs mantisko jautājumu risināšanā krimināllietās, kā arī rada neskaidrības un pretrunīgumu tā piemērošanai praksē. Mantas īpašās konfiskācijas institūta izstrādāšanā, liela loma bija starptautiskajām tiesību tendencēm un starptautisko organizāciju spiedienam cīņā pret noziedzīgos nodarījumos iegūtu vai izmantotu mantu. Darba mērķis ir analizēt normatīvos aktus, juridisko literatūru un tiesu praksi par mantas īpašo konfiskāciju, pētīt tās vēsturisko attīstību un starptautisko regulējumu. Darba uzdevums ir pētīt mantas īpašās konfiskācijas institūtu, piemērošanas praksi un problēmjautājumus, rodot arī priekšlikumus to novēršanai.",0
450,"Breksits un sabiedrība - darbs, studijas, ceļošana un tirdzniecība","Šajā bakalaura darbā tiek pētīts Brexits un tā iespējamās sekas. Autore sniedz skaidrojumu par Līguma par Eiropas Savienību 50. pantu, kurā raksturo tā trūkumus. Kā arī tiek analizēts Brexita jēdziens, veidojot priekšstatu par to, ko patiesi nozīmē izstāšanās no Eiropas Savienības. Darbā tiek izpētītas pašreizējās Eiropas Savienības tiesības attiecībā uz iedzīvotājiem un salīdzina tās ar tiesībām, kuras paredzētas Apvienotās Karalistes izstāšanās līguma projektā. Darba izstrādes laikā tiek pētīti Brexita seku scenāriji - izstāšanās, slēdzot vienošanos par turpmākām attiecībām un bez vienošanās izstāšanās, kā arī šo abu seku savstarpēja salīdzināšana. Tiek analizētas atsevišķas jomas, kuras skars izstāšanās, proti, brīvās kustības tiesības, darba ņēmēju tiesības, studēšana ārzemēs kā arī tirdzniecība. Pētot šīs jomas uzsvars tiek likts uz to Brexit variantu, ja vienošanās par izstāšanās sekām netiek noslēgta. Tādējādi process tiek salīdzināts no dažādiem aspektiem.  Darba izstrādes laikā autore nonāk pie secinājuma, ka ir nepieciešams pilnveidot Līguma par Eiropas Savienību 50. pantu, papildinot to ar norādēm, kas notiek ar dalībvalsts tiesībām Eiropas Savienībā, kamēr notiek izstāšanās process. Kā arī autore secina, ka labvēlīgāks Brexita iznākums būs, ja Apvienotā Karalistes slēgs vienošanās līgumu par turpmākās attiecībās ar Eiropas Savienību.",0
451,Kopīpašuma izbeigšana,"Bakalaura darbā “Kopīpašuma izbeigšana” ir aplūkoti kopīpašuma veidi, kopīpašuma izbeigšanas veidi kā arī kopīpašuma dalīšanas aprobežojumi. Bakalaura darba mērķis ir pētīt un analizēt Latvijas Republikas Civillikuma regulējumu un judikatūru kopīpašuma izbeigšanas jautājumos.  Darba mērķa sasniegšanai bija izvirzīti uzdevumi izpētīt un analizēt CL 1075. pantā paredzētos kopīpašuma izbeigšanas gadījumus, tas ir, kopīpašuma reālo sadali, kopējas lietas atdošanu vienam no kopīpašniekam, ar pienākumu samaksāt pārējiem viņu daļas naudā, kopīpašuma pārdošanu izsolē, kā arī izlozi, kā arī izpētīt pirmpirkuma un izpirkuma tiesības. Darba autore izskatīja arī laulāto kopīgas mantas dalīšanu. Lai sasniegtu darba mērķi, darbā tika analizēts kopīpašuma dalīšanas jēdziens, pētīta juridiskā literatūra, tiesu prakse, iepazīti Latvijas Republikas un Krievijas Federācijas normatīvie akti. Atslēgvārdi: kopīpašums, līdzīpašnieki, kopīpašnieki, laulātie, kopīgā manta, pirmpirkuma tiesības, izpirkuma tiesības.",0
452,Nepietiekama rīcība klimata pārmaiņu novēršanā kā cilvēktiesību un pamatbrīvību aizsardzības konvencijas pārkāpums,"Zinātniskie pētījumi liecina par klimata pārmaiņu sekām, kas iestāsies, ja netiks mainīta valsts un sabiedrības rīcība un spēja domāt ilgtspējīgi. Klimata pārmaiņu process ir jau iestājies, tāpēc ir būtiski saprast, vai nepastāv tiesību aizsardzības līdzeklis pret klimata pārmaiņu nelabvēlīgajām sekām. Autore ar interpretācijas metodi ir noskaidrojusi, ka Eiropas Cilvēktiesību Konvencijas 2. un 8.pantā ir ietverts  indivīda tiesību aizsardzības līdzeklis, kas ļauj panākt savu interešu aizsardzību, un valsts aktīvu rīcību. Iespēja vērsties Eiropas Cilvēktiesību tiesā un nacionālajās tiesās ir efektīvs tiesību aizsardzības instruments, tomēr aktualizējas jauni pētāmie objekti – klimata pārmaiņu radīta kaitējuma laika punkts, valsts atbildības robežas un Konvencijas normu interpretācija. Darba mērķis ir izprast kā šie aspekti mijiedarbojas un cik pamatota būtu sūdzība Eiropas Cilvēktiesību tiesā pret valsti par nepietiekamu rīcību klimata pārmaiņu mazināšanā.",0
453,Lojālas sadarbības princips – tā nodrošināšana Eiropas Savienībā un tā piemērošanas prakse Eiropas Savienības Tiesā,"Bakalaura darba temats ir „Lojālas sadarbības princips – tā nodrošināšana Eiropas Savienībā un tā piemērošanas prakse Eiropas Savienības Tiesā”.  Lojālas sadarbības princips ir viens no Savienības darbības principiem un līdz šim juridiskajā literatūrā tas ir salīdzinoši maz aplūkots un novērtēts, tomēr, kā autore darbā noskaidrojusi, to var dēvēt par Savienības pamatprincipu, tā kā no tā izriet vesela virkne ar citiem pienākumiem, kas krietni paplašina lojālas sadarbības principa darbības lauku, tādējādi nostādot to diezgan augstu tiesību principu “rangā”. Bez tam, nenoteiktais lojālas sadarbības koncepts, autoresprāt, ir gana interesants jēdziens, kura saturu ir būtiski konkretizēt, lai spētu gan pareizi to iztulkot, gan piemērot praksē.  Par darba mērķi autore izvirzījusi noskaidrot lojālas sadarbības principa būtību, tā nozīmi Savienības tiesībās un nodrošināšanu Savienības ietvaros, kā arī izpētīt tā piemērošanas praksi Savienības Tiesā. Lai sasniegtu darbā izvirzīto mērķi autore noteikusi sekojošus uzdevumus: 1)noskaidrot tiesību principa jēdzienu, vēsturisko attīstību un tiesisko regulējumu; 2)veikt lojālas sadarbības jēdziena konkretizāciju; 3)aplūkot Savienības Tiesas praksi principa piemērošanā; 4)analizēt no tiesību principa izrietošos pienākumus; 5)izzināt tiesību principa nodrošināšanas iespējas Savienībā; 6)izdarīt secinājumus un sniegt ierosinājumus tiesību principa attīstībai. Darba pirmajā nodaļā autore aplūkojusi tiesību principa būtību – jēdzienu, vēsturisko attīstību un tiesisko regulējumu. Darba otrajā nodaļā, pamatojoties uz Savienības Tiesas nolēmumiem, autore noskaidrojusi no tiesību principa izrietošo pienākumu loku un sniegusi savu vērtējumu par tiem. Savukārt darba trešajā nodaļā autore analizējusi tiesību principa kontroles mehānismu Savienībā, kā arī sniegusi savus ierosinājumus par lojālas sadarbības principa attīstības iespējām.  Atslēgas vārdi: lojalitāte, sadarbība, Eiropas Savienība, Eiropas Savienības tiesības, Eiropas Savienības Tiesa, tiesību princips, dalībvalsts.",0
454,Bēgļu izraidīšanas vai atgriešanas aizlieguma eksteritoriālais raksturs atklātajā jūrā kā starptautiskā paražu tiesību norma,"Darbā tiek aplūkota bēgļu izraidīšanas vai atgriešanas aizlieguma teritoriālā piemērojamība, izvērtējot tā darbību ārpus valstu robežām atklātajā jūrā. Saistībā ar bēgļu ierašanās pa jūru izpausmi mūdienās, īpaši nozīmīga ir bēgļu izraidīšanas vai atgriešanas aizlieguma attiecināmība uz masveida pieplūduma situācijām. Vienlaikus būtiski ir arī aplūkot vajāšanas satura paplašināšanos mūsdienās, izvērtējot gan tiesu praksi, gan tā mijiedarbību ar cilvēktiesībām. Tālāk tiek izvērtēta trešās drošās valsts koncepta nozīme bēgļu izraidīšanas vai atgriešanas piemērošanas robežu noteikšanā. Savukārt darba beigās autore analizē bēgļu izraidīšanas vai atgriešanas eksteritoriālo piemērojamību atklātajā jūrā. Saistībā ar to sākumā nosakāms “Konvencijas par bēgļu statusu” tvērums, aplūkojot dažādu autoru un ANO Augstā komisāra bēgļu jautājumos uzskatu. Papildus ņemamas vērā ir arī Āfrikas, Amerikas un it īpaši Eiropas cilvēktiesību institūciju nostādnes. Gala rezultātā darbā tiek aplūkots bēgļu izraidīšanas vai atgriešanas iespējamais starptautisko paražu tiesību normas raksturs, pētot opinio juris, valstu praksi, kā arī ES saistošo regulējumu ES dalībvalstīm. Tā kā pašlaik tā nav nostiprinājusies kā paražu tiesību norma, vienīgais iespējamais pamatojums tās eksteritoriālajam tvērumam pagaidām būtu Konvencijas par bēgļu statusu 33.panta plašāka interpretācija.",0
455,Atbildību mīkstinošie apstākļi,"Bakalaura darba tēma ir “Atbildību mīkstinošie apstākļi”. Izvēlētās tēmas aktualitāti nosaka tas, ka no pareizas atbildību mīkstinošu apstākļu izpratnes ir atkarīga adekvāta soda mēra noteikšana, ņemot vērā, ka, atbilstoši Krimināllikuma 46. panta trešajā daļā norādītajam, pie soda mēra noteikšanas izvērtējami tikai atbildību mīkstinoši un atbildību pastiprinoši apstākļi. Tai pat laikā vērojama atšķirīga tiesu prakse, izskatot lietas pirmās instances un apelācijas instances tiesās un interpretējot Krimināllikuma 47. panta pirmajā daļā norādītos atbildību mīkstinošos apstākļus, kā arī saskaņā ar šā panta otro daļu atzīstot par atbildību mīkstinošiem tādus apstākļus, kuri nav norādīti likumā un kuri ne vienmēr atbilst likumā norādīto atbildību mīkstinošo apstākļu jēgai. Bakalaura darba mērķis ir, balstoties uz krimināltiesību teorijas atziņām, judikatūru un tiesu praksi, izpētīt Krimināllikuma 47. panta pirmajā daļā norādīto atbildību mīkstinošo apstākļu satura interpretāciju, apzināt, kādi apstākļi visbiežāk tiek atzīti par atbildību mīkstinošiem šā panta otrajā daļā noteiktajā kārtībā, noskaidrot vēsturisko pieeju un citu valstu pieredzi šā jautājuma risināšanā, lai izdarītu secinājumus par atbildību mīkstinošo apstākļu pilnveidošanas nepieciešamību.  Darba gaitā tiek analizēti nacionālie un ārvalstu tiesību akti, juridiskā literatūra, kā arī dažādu instanču tiesu nolēmumi.    Atslēgvārdi – apsūdzētais;  atbildību mīkstinošie apstākļi; noziedzīgs nodarījums; sods;  tiesas izmeklēšana.",0
456,Patvēruma meklētāja tiesību realizācija Latvijā,"Bakalaura darbā ‘’Patvēruma meklētāju tiesību realizācija Latvijā’’ tiek pētīts Eiropas Savienības un Latvijas regulējums patvēruma tiesību jautājumos un patvēruma meklētāju tiesību efektīvas piemērošanas problēmas. Darbā pētīta Starptautiskā tiesu prakse, Latvijas tiesu prakse, intervēta biedrības ‘’Gribu palīdzēt bēgļiem’’ aktīviste, kas norāda uz galvenajām problēmām un grūtībām tiesību sistēmā. Patvēruma meklētāju tiesību realizāciju Latvijā negatīvi ietekmē gan vispārēja politiskā attieksme pret patvēruma meklētājiem, gan resursu trūkums, izpratnes un informācijas trūkums patvēruma jautājumos. Novērots arī izpratnes trūkums un salīdzinoši zemi cilvēktiesību standarti salīdzinājumā ar citām Eiropas valstīm.",0
457,Sociāli atbildīgas valsts koncepta īstenošana ar nodokļu tiesību starpniecību,"Bakalaura darba tēma ir “Sociāli atbildīgas valsts koncepta īstenošana ar nodokļu tiesību starpniecību.” Eiropas Savienība tās šā brīža attīstības pakāpē tiek uzskatīta par sociāli atbildīgu valstu savienību. Arī Latvijas Republikas Satversme nosaka, ka Latvija ir sociāli atbildīga valsts, kas atzīst cilvēka pamattiesības, tai skaitā, vienlīdzību gan iedzīvotāju ienākumu līmeņa konceptā, gan spējā apmierināt savas pamatvajadzības, kurā galvenais ietekmējošais faktors ir valstī noteiktā nodokļu politika. Bakalaura darbā sociāli atbildīgas valsts koncepta īstenošana ar nodokļu tiesību starpniecību ietvarā analizēti Latvijas kā sociāli atbildīgas valsts aspekti no nodokļu tiesību skata punkta. Šāda darba tēma izvēlēta, jo Latvijas iedzīvotāju ienākumu nevienlīdzība arvien ir ļoti augsta un daļa iedzīvotāju dzīvo tuvu nabadzības riska slieksnim. Sasniedzot bakalaura darba izvirzīto mērķi, autore ir nonākusi pie secinājuma, ka nodokļus regulējošie normatīvie akti pieļauj saudzējošāku nodokļu režīmu pret personām ar augstu ienākumu līmeni, bet uzliek lielu nodokļu slogu iedzīvotājiem ar zemu ienākumu līmeni, kas neļauj sasniegt sociāli atbildīgai valstij izvirzīto mērķi – izlīdzināt būtiskākās sociālās atšķirības starp iedzīvotāju grupām. Latvijas nodokļu sistēmas ietvertais regulējums realizē sociāli atbildīgas valsts konceptu, taču šis regulējums nespēj sasniegt sociāli atbildīgas valsts mērķi, tādēļ valsti, kura nevar sasniegt sociāli atbildīgas valsts mērķi, nevar atzīt par sociāli atbildīgu valsti.",0
458,Lobēšanas institūts tiesiskā demokrātiskā valstī,"Kate Berlaua. Bakalaura darbs par lobēšanas institūtu tiesiskā demokrātiskā valstī. Darba vadītājs: Dr.iur., prof. Sanita Osipova, Rīga, 2019. Lobēšana ir efektīvs instruments interešu grupu līdzdalības un konstitucionālo brīvību īstenošanai demokrātiskā valstī. Tiesiskas demokrātiskas valsts princips pieprasa lobēšanas procesa tiesisku īstenošanu, kas tajā skaitā paredz lobēšanas procesa ietveršanu normatīva regulējumā. Vairums Latvijas tiesību zinātnieku ir norādījuši uz lobēšanas institūta tiesiskā regulējuma nepieciešamību, tomēr līdz šim nav ticis izstrādāts neviens padziļināts pētījums par lobēšanas juridisko dabu un tā mijiedarbību ar tiesiskas demokrātiskas valsts principiem un tā vietu tiesiskas demokrātiskas valsts tiesiskajā sistēmā. Tādēļ autore veltījusi pētījumu lobēšanas institūta analīzei no tiesiskas demokrātiskas valsts aspekta. Darbā izvirzītais mērķis ir izpētīt valstīs pastāvošos lobēšanas regulējumus, tiesību un politikas zinātniskajā literatūrā paustos viedokļus par lobēšanas vietu tiesiskas demokrātiskas valsts ietvaros, analizēt lobēšanas institūta un tiesiskas demokrātiskas valsts koncepta mijiedarbību, kā arī izdarīt secinājumus par lobēšanas regulējuma nepieciešamību Latvijā. Darbs sastāv no 3 nodaļām, 7 apakšnodaļām, ievada un kopsavilkuma. Darbā izmantoti Žana Žaka Ruso, Reinholda Cipeliusa, Roberta Alana Dāla, Jirgena Hābermāsa, Alberto Bitonti un citu autoru darbi.",0
459,Savstarpējās atzīšanas principa piemērošana un tā pārkāpuma attaisnošana preču brīvas aprites jomā Eiropas Savienībā,"Bakalaura darbā tiek aplūkotas problēmas, kas izriet no savstarpējās atzīšanas principa un Līguma par Eiropas Savienības darbību 34. panta nekonsekventā nošķīruma, kā arī tiek analizēta savstarpējās atzīšanas principa kā patstāvīga tiesību institūta pamatotība. Darba mērķis ir noskaidrot mijiedarbību starp savstarpējās atzīšanas principu un Līguma par Eiropas Savienības darbību 34. pantu, kā arī izpētīt savstarpējās atzīšanas principa kā patstāvīga tiesību institūta piemērošanas iespējamību. Lai to sasniegtu, autors darbā pēta savstarpējās atzīšanas principa vēsturisko izcelsmi, principa nepieciešamības pamatojumu preču brīvas aprites jomā un tā saturisko apjomu. Pētījuma rezultātā, autors nošķir savstarpējās atzīšanas principa un Līguma par Eiropas Savienības darbību 34. panta kompetences, skaidro savstarpējās atzīšanas principa piemērošanas kārtību un pilnveido tā pārkāpuma attaisnošanas metodoloģiju.",0
460,Audzinoša rakstura piespiedu līdzeklis- sabiedriskais darbs,"Nepilngadīgo noziedzības novēršana ir aktuāla visai sabiedrībai, jo bērnu pārkāpumi akcentē sabiedrības aktuālās problēmas un attieksmi pret vērtībām. Ja kriminālsoda mērķis ir atjaunot taisnīgumu un sodīt vainīgo personu, tad audzinoša rakstura piespiedu līdzekļu, tajā skaitā sabiedriskā darba, mērķis ir veidot sabiedrības interesēm atbilstošu bērna vērtīborientāciju.  Bakalaura darbs “Audzinoša rakstura piespiedu līdzeklis – sabiedriskais darbs” sastāv no ievada, četrām nodaļām ar apakšnodaļām un kopsavilkuma. Pirmajā nodaļā analizēta jēdziena “nepilngadīgais” izpratne, kā arī raksturotas nepilngadīgo psiholoģiskās īpatnības kriminoloģijas kontekstā. Otrajā nodaļā aplūkotas nepilngadīgo noziedzības tendences 2014.-2018.gadā. Trešajā nodaļā analizētas nepilngadīgo kriminālatbildības īpatnības Lietuvas, Igaunijas un Šveices normatīvajos aktos, nepilngadīgajiem piemērojamais darbs vēsturiskā skatījumā. Ceturtajā nodaļā raksturots sabiedriskā darba normatīvais regulējums Latvijā – sabiedriskā darba piemērojums un sabiedriskā darba izpildes organizēšana nepilngadīgajiem. Darba apjoms  ir 59 lappuses.",0
461,Pratināšana un konfrontēšana  kriminālprocesā,"Darba gaitā tika analizēta pratināšana un konfrontēšana, kā svarīgākās no izmeklēšanas darbībām, kā arī šo darbību savstarpējā saistība ar mērķi noskaidrot darbību nozīmi visā kriminālprocesā, atrast spēkā esošā likuma nepilnības un piedāvāt priekšlikumus kā šīs nepilnības novērst. Praktiski neviens kriminālprocess nav iedomājams bez pratināšanas, kuras galvenais mērķis ir informācijas iegūšana no nopratināmās personas, jo bieži vien var rasties situācija ka liecības ir vienīgais parādījumu avots. Tomēr kriminālprocesā vairākos gadījumos ir iesaistīts liels skaits cilvēku un tādēļ var rasties gadījumi kad sniegtajās liecībās var būt saskatītas pretrunas un šajā gadījumā izmeklēšanas darbību veicējam jāpievērš uzmanība konfrontēšanas veikšanai ar mērķi novērst šīs pretrunas vai iegūt pilnu pārliecību par sniegto liecību pilnīgu atbilstību faktiskajiem lietas apstākļiem. Darbā tika pētīts  pratināšanas un konfrontēšanas kā izmeklēšanas darbību jēdziens un nozīme kriminālprocesā, likumā paredzētā pratināšanas kārtība, atsevišķu kriminālprocesa dalībnieku pratināšanas īpatnības kas ir atkarīgas no personas statusa un vecuma kā arī konfrontēšanas procesuālā kārtība un tās nostiprināšana, kā arī izmeklēšanas darbības tika salīdzinātas ar citu valstu kriminālprocesuālajiem regulējumiem, nonākot pie priekšlikumiem, kas precizē spēkā esošu Latvijas kriminālprocesa likumu. Darba tika izmantoti Latvijas un ārvalstu literatūras avoti, normatīvie regulējumi, Latvijas tiesu prakse un statistikas dati.",0
462,Medicīniska rakstura piespiedu līdzekļi,"Medicīniska rakstura piespiedu līdzekļu regulējums Latvijas normatīvajos aktos ir nepilnīgs, to piemērošanas tendence laika gaitā palielinās, kas norāda uz temata aktualitāti mūsdienās. Bakalaura darba pētījuma mērķis ir sniegt skaidrojumu, kas ir medicīniska rakstura piespiedu līdzekļi, kādos gadījumos tie tiek piemēroti, izpētīt Latvijas, ārvalstu normatīvo aktu regulējumus. Bakalaura darba uzdevumi ir izpētīt medicīniska rakstura piespiedu līdzekļu vēsturisko attīstību, mūsdienu regulējumu Latvijā, medicīniska rakstura piespiedu līdzekļu un soda nošķišanas jautājumu, noskaidrot, kādos gadījumos personai piemēro konkrēto medicīniska rakstura piespiedu līdzekli, skaidrot nepieskaitāmības un ierobežotas pieskaitāmības saturu, izpētīt normatīvo aktu regulējumus ārvalstīs.",0
463,Rīcības ar cilvēka audiem un orgāniem regulējums Latvijā,"Darba tēma ir „Rīcības ar cilvēka audiem un orgāniem regulējums Latvijā”. Šobrīd, kad pasaulē strauji attīstās tāda medicīnas nozare kā cilvēka audu un orgānu transplantācija, pieaug arī cilvēka ķermeņa nelikumīgas izmantošanas gadījumi. Lai arī audu un orgānu nelikumīgas izmantošanas prakse Latvijā ir reti sastopama, arī šiem gadījumiem jāparedz atbilstošs regulējums starptautiskajiem tiesību avotiem.  Darba mērķis bija noskaidrot, par kādām nelikumīgām darbībām ar cilvēka audiem un orgāniem ir paredzēta kriminālatbildība Latvijā, kādi ir embriju (fetālo) audu izmantošanas tiesiskie aspekti, un salīdzināt Latvijas tiesisko regulējumu ar starptautisko un ārvalstu regulējumu.  Transplantācijas nozare paver iespēju orgānu un audu pārstādīšanai, taču donoru skaits ir nesalīdzināmi mazāks par personu skaitu, kam tie ir nepieciešami. Reproduktīvās tehnoloģijas palīdz novērst bioloģiskas nesaderības, taču rodas gan ētiskas, gan tiesiskas problēmas embriju (fetālo) audu izmantošanā.",0
464,Nelikumīgas medības,"Nodaļa par noziedzīgiem nodarījumiem pret dabas vidi tika ietverta 1999. gada 1. aprīļa Krimināllikumā, kura 112. pants regulē nelikumīgas medības.  Darba ietvaros, veicot noziedzīga nodarījuma sastāva analīzi, tika izpētīts noziedzīga nodarījuma objekts, objektīvā puse, subjekts, subjektīvā puse. Noziedzīga nodarījuma sastāvs tika salīdzināts ar Krievijas, Kazahstānas, Lietuvas regulējumu. Bakalaura darbā tiek izpētīts noziedzīga nodarījuma pamatsastāvs un kvalificēts sastāvs, to formulējums un konstrukcija. Darba mērķis ir veikt noziedzīga nodarījuma analīzi un novērst esošā Krimināllikuma 112. panta nepilnības, piedāvāt pantu jaunā redakcijā.",0
465,Žurnālistu tiesības iepazīties ar krimināllietas materiāliem,"Bakalaura darbā tiek pētīts žurnālistu tiesību iepazīties ar krimināllietu materiāliem iepriekš nebijušais institūts Latvijā, tā attīstība, efektivitātes izvērtējums, galvenie tiesību īstenošanas aspekti un problemātika. Darba mērķis ir noskaidrot, cik efektīvas ir žurnālistu jauniegūtās iespējas, kā arī sniegt iespējamos risinājumus pašreizējā regulējuma uzlabošanai problēmjautājumu kontekstā. Autore, izvērtējot pieejamo un veiktajā intervijā iegūto informāciju, bakalaura darbā piedāvā iespējamos grozījumus Kriminālprocesa likumā, 375.1 pantā, apvienojot panta otro un trešo daļu, izsakot attiecīgajā redakcijā, tādejādi mazinot kategoriskā aizlieguma esamību pašreizējā redakcijā. Tāpat darbā tiek piedāvāti grozījumu nākotnes attīstības virzieni, kā arī tiek sniegts skaidrojums, kāpēc būtu nepieciešams informācijas pieejamību padarīt elektronisku.",0
466,Akta par nelaimes gadījumu darbā tiesiskā daba,"Akts par nelaimes gadījumu darbā ir specifisks lēmumu veids, kas nav iepriekš pētīts, kurš skar dažādu personu tiesiskās intereses un kurš rada ne tikai tiešās, bet arī netiešās sekas; nav zinātnisko pētījumu par administratīvā procesa principiem, kas attiecas uz nelaimes gadījumu izmeklēšanu un kādā veidā. Esošā Augstākās tiesas atziņas ir pretrunā ar normatīvo aktu, kas regulē akta par nelaimes gadījumu darbā apstrīdēšanas kārtību, jēgu.  Darbā ir analizēts akts par nelaimes gadījumu darbā kā administratīvais akts un kā starplēmums, tiesu prakse attiecībā uz aktu par nelaimes gadījumu darbā. Kā arī ir analizēts, kādas sekas var radīt akts par nelaimes gadījumu darbā, un kāda ir apstrīdēšanas kārtība.  AKTS PAR NELAIMES GADĪJUMU DARBĀ. AKTA PAR NELAIMES GADĪJUMU DARBĀ SEKAS UN APSTRĪDĒŠANA.",0
467,Atbildība par nelikumīgām darbībām sportā,"Šī darba temats ir atbildība par nelikumīgām darbībām sportā, konkrētāk, par manipulācijām ar sporta sacensībām un antidopinga noteikumu pārkāpumiem, skatoties uz faktu, ka par pirmo Krimināllikumā iekļauts atsevišķs pants, bet par dopinga lietošanu nav un kriminālatbildību iespējams piemērot tikai ļoti retos gadījumos. Tālākai tēmas analīzei būtiski izprast jēdzienu saturu, šo darbību praktisko izpausmi un ietekmi uz sportistu tiesībām, interesēm, kā arī uz sabiedrību kopumā. Bakalaura darba mērķis ir apskatīt minēto neatļauto rīcību aktualitāti Latvijā, regulējumu un tā atbilstību starptautiskajiem tiesību aktiem, kā arī regulējumu ārvalstīs, kurās par manipulācijām ar sporta sacensībām un antidopinga noteikumu pārkāpumu paredzēta kriminālatbildība. Aplūkojot agrākos mēģinājumus papildināt Latvijas tiesību aktus, ārvalstu pieredzes, nepieciešamības novērst dopinga lietošanu, manipulāciju ar sporta sacensībām un antidopinga noteikumu pārkāpumu līdzīgās būtības un radītajām sekām, izdarīti secinājumi par kriminālatbildības noteikšanas vajadzību un izvirzīti priekšlikumi normu izveidei.",0
468,Pirmstiesas kriminālprocesa īpatnības paātrinātajā procesā,"Paātrinātais process kā vienkāršotā procesa veids ir nesen ieviests un tā piemērošana praksē ir salīdzinoši neliela, līdz ar to pētījumi par to, cik šis procesa veids ir efektīvs, nav veikti.  Bakalaura darba mērķis ir noskaidrot, cik efektīvs ir kriminālprocess paātrinātajā kārtībā, kā arī secināt, kādas ir procesuālās nepilnības Kriminālprocesa likuma redakcijā. Bakalaura darbā tiek piedāvāti iespējamie Kriminālprocesa likuma grozījumi, kas ir veidoti pēc autore veiktajiem statistikas pētījumiem, veiktās aptaujas no prokuroriem un Valsts policijas izmeklētājiem, kā arī Igaunijas Republikas un Lietuvas Republikas normatīvā regulējuma analīzes. Darbā tiek piedāvāti vairāki grozījumi Kriminālprocesa likumā, tostarp, paātrinātā procesa termiņa samazinājums uz 48 stundām, kas sabiedrībā vairotu izpratni par soda neizbēgamību un, iespējams, samazinātu noziedzīgu nodarījumu recidīvu.",0
469,Pilsonības institūts tiesiskā demokrātiskā valstī,"Pilsonība atklāj tādas problēmas, kā  - neapzināšanos, ko sevī ietver pilsonības jēdziens, statusa nepietiekamu novērtēšanu, dubultpilsonības radīto ietekmi. Darba mērķis ir izpētīt pilsonības institūta izveidi un  attīstību no apgaismības laika, līdz pat mūsdienām. Uzdevumi mērķa sasniegšanai - izpētīt, kā apgaismības laikā sāka  veidoties mūsdienīga izpratne par pilsoni, pilsonisko sabiedrību, demokrātisku tiesisku valsti; salīdzināt pilsonības institūta regulējumu nacionālajās, starptautiskajās publiskajās un Eiropas Savienības tiesībās; izpētīt dubultpilsonības vēsturisko attīstību, jēdzienu un problemātiku; veikt un apkopot secinājumus. Pētījuma rezultātā radīsies izpratne par to, cik nozīmīgs un nenovērts ir pilsonības institūts, kā arī tas, cik daudzējāda problemātika no tā izriet. Piemēram, personai iegūstot citas valsts pilsonību, pastāv risks zaudēt savu nacionālo identitāti izcelsmes valstī.",0
470,Patiesības teikšanas pienākums Civilprocesa likuma 73 1. panta kontekstā un tā savienojamība ar sacīkstes principu.,"Patiesības princips ir viens no civilprocesa pamatprincipiem, kas ietver sevī gan procesa dalībnieku patiesības paušanas pienākumu, gan tiesas pienākumu noskaidrot patiesību. Sacīkstes princips nodala šo pienākumu nastu.  Darba autora mērķis, aplūkojot patiesības principa tiesisko regulējumu un piemērošanas praksi Latvijā, salīdzinājumā ar Lietuvas, Igaunijas un Francijas regulējumu, ir noskaidrot, kā patiesības princips mijiedarbojas ar sacīkstes principu, un kā izpaužas tiesas un procesa dalībnieku dalība šo principu savstarpējā mijiedarbībā, norādot uz problēmjautājumiem un ieteikumiem Latvijas civilprocesa uzlabošanai. Autors konstatē, ka tiesu praksē tieši netiek vērtēts un nav līdz galam izstrādāts mehānisms, pēc kādiem kritērijiem piespriest sankciju par principa pārkāpumu, jo ir sarežģīti noteikt personas apzināti negodprātīgu rīcību.",0
471,Nekustamā īpašuma nodokļa piemērošanas problemātika,"Bakalaura darba “Nekustamā īpašuma nodokļa piemērošanas problemātika” mērķis ir noskaidrot, kādas regulējuma problēmas pastāv nekustamā īpašuma nodokļa piemērošanā Latvijā.  Bakalaura darbā ir izvērtētas un aplūkotas trīs dažādas problēmas, kas var rasties piemērojot nekustamā īpašuma nodokli, konkrēti – likuma “Par nekustamā īpašuma nodokli” normas. Jāuzsver, ka visas šīs piemērošanas problēmas rada potenciālus pamattiesību aizskārumus. Likumdevējam būtu nepieciešams veikt likuma grozījumus, lai tās novērstu. Lai analizētu piemērošanas problemātiku, ir veikta tiesību normu salīdzināšana, veikts konstitucionalitātes (satversmības) tests, analizēti pamattiesību principi, t.sk. vienlīdzības princips. Ir apskatīts arī kā līdzīgi problēmjautājumi tiek regulēti ārvalstīs, analizēta tiesību normu, kas regulē iespējamās problēmas, ģenēze, kā arī veikta izvērsta tiesu prakses izpēte. Darba ir sniegti iespējamie problēmu risinājumi, kā arī dotas norādes uz to, kā nepieciešams veikt normatīvā regulējuma izmaiņas.",0
472,"Mantojuma pieņemšanas un atraidīšana, tiesiskās sekas.","Pašreiz Latvijas normatīvajos aktos ir saskatāmas pretrunas starp materiāltiesisko un procesuālo mantojuma pieņemšanas un atraidīšanas regulējumu, kā rezultātā personām tiek liegta no Satversmes 1.panta izrietošā tiesiskā paļāvība. Darba mērķis ir analizēt pretrunas starp materiāltiesisko un procesuālo regulējumu, analizējot līdzšinējo tiesu praksi un pašreizējo mantošanas tiesību regulējumu, sniegt priekšlikumus mantojuma pieņemšanas un atraidīšanas tiesību regulējuma pilnveidošanai. Lai sasniegtu bakalaura darba mērķi, autore ir analizējusi līdzšinējo tiesu praksi un pašreizējo mantošanas tiesību regulējumu. Bakalaura darba pētījuma rezultātā ir izstrādāti secinājumi un priekšlikumi Civillikuma, Notariāta likuma un Ministru kabineta noteikumu Nr. 618 “Noteikumi par mantojuma reģistra un mantojuma lietu vešanu” grozījumi. Atslēgvārdi: mantojuma pieņemšana un atraidīšana, faktiskais valdījums, inventāra tiesība un tās izmantošanas termiņi.",0
473,Kriminālprocesa uzsākšanas tiesiskais regulējums,"Bakalaura darbs “Kriminālprocesa uzsākšanas tiesiskais regulējums” sniedz ieskatu kriminālprocesa uzsākšanas tiesiskajā regulējumā un ar to saistītajā problemātikā. Kriminālprocesa uzsākšanai ir pamatnozīme krimināltiesisko attiecību taisnīgā noregulējumā. Tas ir pamats turpmāko procesuālo darbību īstenošanai. Kriminālprocesam ir jākalpo tam, lai tiktu efektīvi piemērotas krimināltiesību normas un taisnīgi noregulētas krimināltiesiskās attiecības. Bakalaura darba mērķis ir izprast kriminālprocesa un kriminālprocesa uzsākšanas jēdzienus. Izpētīt kriminālprocesa uzsākšanas tiesisko regulējumu. Apskatīt gadījumus, kad tiek atteikts uzsākt kriminālprocesu, kā arī iepazīties ar tiesībzinātnieku viedokļiem šajos jautājumos. Pēc pētījuma veikšanas autore konstatēja, ka ir nepieciešams precizēt un pilnveidot  Kriminālprocesa likuma normas. Kā trūkumus var minēt: nav definēts kriminālprocesa uzsākšanas jēdziens, Valsts policijas darbinieku un amatpersonu, kas tiesīgas uzsākt un veikt kriminālprocesu, kompetences paaugstināšana, vienlīdzīgu tiesību nodrošināšana visām kriminālprocesā iesaistītām personām gan par iepazīšanos ar lēmumu, gan to pārsūdzēšanu, kā arī resoriskās pārbaudes definēšana un iekļaušana normatīvajā regulējumā.  Atslēgvārdi: kriminālprocesa uzsākšana, kriminālprocesa uzsākšanas iemesli, kriminālprocesa uzsākšanas kārtība, resoriskā pārbaude.",0
474,Rokraksta ekspertīze,"Kriminālprocesā ir svarīgi, lai tiktu ievērotas visas procesuālās normas, netiktu pārkāpti pamatprincipi un tiktu panākta taisnīga krimināltiesisko attiecību noregulēšana. Šādu uzdevumu rezultātu panākšana nav iespējama bez kriminālistikā noteiktajiem uzdevumiem un likumsakarībām.  Šajā bakalaura darbā sīkāk tiek analizēts viens no tiesu ekspertīžu veidiem – rokraksta ekspertīze, ko darba autore pēta kopsakarā ar Kriminālprocesa likuma 132.panta 1.daļu, kurā rokraksta ekspertīzes atzinums par faktiem un apstākļiem konkrētajā kriminālprocesā var būt par pierādījumu. Bakalaura darbam ir trīs nodaļas. Pirmajā nodaļā tiek sniegts īss vēsturisks rokraksta ekspertīzes attīstības ieskats. Otrajā nodaļā tiek apskatīts rokraksta ekspertīzes saturs un apjoms no kriminālprocesuālā un kriminālistikas viedokļa. Trešajā nodaļā tiek analizēts rokraksta ekspertīzes atzinums kā pierādījums kriminālprocesā, vērtējot tā attiecināmību, pieļaujamību, ticamību.",0
475,Kiberhuligānisms pamatskolas un vidusskolas skolēnu vidū,"Kiberhuligānisms ir jauna parādība, bet valstīs, kur šāds vardarbības veids pastāv, tā ir nekontrolējama problēma.  Pētījumā aplūkota situācija Latvijā, uzskaitītas saistošās tiesību normas, ar mērķi izvērtēt, vai to regulējums un citi veiktie pasākumi ir efektīvs līdzeklis, problēmas mazināšanai un apkarošanai. Darba uzdevumi: 1. aplūkot kiberhuligānismu kā parādību; 2. analizēt esošās Latvijas tiesību normas; 3. izdarīt secinājumus, priekšlikumus.  Darbā secināts, ka esošās tiesību normas pilnvērtīgi neaizsargā bērnus un ir novērojams informācijas trūkums šajā jomā. Nepieciešama pienācīgāka kiberhuligānisma apkarošana, gan sabiedrības izglītošanā, gan konkrētas atbildības noteikšanā grozot tiesību normas.  Atslēgvārdi: kiberhuligānisms, nepietiekama drošība, morālā aizskaršana, jaunas tiesību normas.  Darbā ir septiņas nodaļas uz 48 lapām.",0
476,Neatņemamās daļas tiesīgo un neatņemamās daļas jēdziena izpratne un problēmjautājumi,"Bakalaura darbs „Neatņemamās daļas tiesīgo un neatņemamās daļas jēdziena izpratne un problēmjautājumi” ir aktuāls temats mantojuma tiesībās, jo tas ietver sevī ne tikai mūsdienās sastopamās civiltiesiskās attiecības, bet arī vairākus problēmjautājumus, kurus, autoresprāt, ir svarīgi noskaidrot un izpētīt to iespējamo risinājumu. Tāpēc darba mērķis ir neatņemamās daļas tiesīgo un neatņemamās daļas jēdziena un problēmjautājumu analīze un izpēte.  Lai tiktu sasniegti izvirzītie mērķi, darbā tika analizēta neatņemamās daļas tiesīgo un neatņemamās daļas jēdziens un vēsturiskā attīstība, pētīta tiesu prakse, iepazīti Latvijas Republikas un ārvalsts normatīvie akti.",0
477,Žurnālistu tiesības iepazīties ar krimināllietas materiāliem,"Paredzot tiesības žurnālistiem iepazīties ar krimināllietas materiāliem pēc kriminālprocesa pabeigšanas un galīgā nolēmuma stāšanās spēkā, vienlaikus tiek veicinātas sabiedrības tiesības saņemt informāciju un ierobežotas kriminālprocesā iesaistīto personu pamattiesības. Ņemot vērā, ka Kriminālprocesa likums ar 375.1 pantu papildināts salīdzinoši nesen, ir nepieciešams izprast konkrētās normas kriminālprocesuālo tvērumu, saturu un izstrādes vēsturi.  Darba mērķis ir izpētīt  Kriminālprocesa likuma 375.1 panta regulējumu un ar to saistītos problēmjautājumus, normā ietverto jēdzienu nozīmi, kā arī iespējamās problēmas, ko varētu radīt normas piemērošana praksē. Bakalaura darba rezultātā darba autore secina, ka Kriminālprocesa likuma 375.1 pantā ietvertajam normatīvajam regulējumam jālīdzsvaro sabiedrības un kriminālprocesā iesaistīto personu tiesības, tajā pašā laikā izslēdzot nesamērīgu pamattiesību ierobežošanu un nodrošinot kriminālprocesuālās intereses.",0
478,Brīvības atņemšanas piemērošana nepilngadīgajiem,"Bakalaura darba temats „Brīvības atņemšanas piemērošana nepilngadīgajiem” ir aktuāls, jo nepilngadīgo noziedzība ir pastāvējusi vienmēr un rada problēmas un satraukumu sabiedrībā, jo nepilngadīgie ir mūsu sabiedrības nākotne. Brīvības atņemšanas sods ir smagākais, ko ir iespējams piemērot, tomēr to piemēro tikai galējos gadījumos, kad citi soda veidi nav efektīvi un nesniegtu Krimināllikumā noteiktā soda mērķa realizāciju. Kā arī nepilngadīgajiem ir nepieciešama cita pieeja kā pilngadīgajiem, jo šīs personas ir vēl attīstības stadijā.     Darba mērķis ir izpētīt brīvības atņemšanas piemērošanas nepilngadīgajiem vēsturisko attīstību Latvijā, izvērtēt, kādos apstākļos Latvijā ir piemērojama brīvības atņemšana nepilngadīgajiem, vai tas ir atbilstošs soda veids un kas būtu jāņem vērā, to piemērojot, kā arī veikt salīdzinājumu ar pilngadīgajiem noteikto tiesisko regulējumu, izpētīt tiesu praksi, kā arī salīdzināt ārvalstīs esošo regulējumu attiecībā pret nepilngadīgajiem. Darba mērķis tika sasniegts ar šādiem uzdevumiem: izpētīta brīvības atņemšanas piemērošanas nepilngadīgajiem vēsturiskā attīstība Latvijas teritorijā; analizēts jēdziens „nepilngadīgais”; izpētīts brīvības atņemšanas piemērošanas nepilngadīgajiem normatīvais regulējums Latvijā; salīdzināts, kas ir kopīgs un atšķirīgs Latvijas tiesiskajos regulējumos pilngadīgajiem un nepilngadīgajiem; analizēta tiesu prakse lietās par brīvības piemērošanu nepilngadīgajiem; salīdzināts, kas ir kopīgs un atšķirīgs Latvijas un ārvalstu regulējumā brīvības atņemšanas piemērošanā nepilngadīgajiem. Atslēgas vārdi: nepilngadīgais, brīvības atņemšanas sods, brīvības atņemšanas piemērošana nepilngadīgajiem, nepilngadīgo noziedzība",0
479,Rīcība ar kopīpašumu,"Bakalaura darba temats ir “Rīcība ar kopīpašumu”. Rīcība ar kopīpašumu nozīmē, ka pastāv kopīpašums, kurš pieder vairākām personām, un katram no šīm personām (fiziskās personas/juridiskas personas) ir gan tiesības un pienākumi vienam pret otru, gan pret kopējo lietu. Bakalaura darba mērķis ir aplūkot kopīpašuma tiesības rašanās pamatus, izprast jēdziena “Kopīpašums” būtību, rīcību ar kopējo lietu, lietošanas tiesības un attiecīgi kā var mainīties pienākumu un ienākumu sadalījums, kā arī par Civillikuma normu modifikāciju Dzīvokļa īpašuma likumā un Dzīvojamo māju pārvaldīšanas likumā. Darbu veido ievads, trīs nodaļas, kopsavilkums, izmantotā literatūra un avoti. Darba ievadā ir pamatota tēmas aktualitāte, norādīts mērķis un uzdevumi. Pamatojoties uz zinātnisko avotu teorētisko analīzi ir izdarīti secinājumi. Darbā izmantotās literatūras avotu saraksts sastāv no Latvijas Republikas normatīvajiem aktiem, juridiskās literatūras, elektroniskajiem informācijas avotiem, rakstiem, komentāriem un tiesu prakses materiāliem.",0
480,Nozieguma mēģinājums,"Darba autore izstrādājusi bakalaura darbu par nozieguma mēģinājumu. Veiktie noziedzīgie nodarījumi var izpausties kā pabeigti un kā nepabeigti nodarījumi. Nozieguma mēģinājums ir viens no nepabeigta nozieguma veidiem.  Ņemot vērā, ka nozieguma mēģinājums ir patstāvīgs institūts, to raksturo atsevišķas pazīmes un īpatnības, kurām autore pievērsusies šī darba izstrādes ietvaros. Bakalaura darbā tiek pētīta un analizēta nozieguma mēģinājuma vēsturiskā attīstība, tāpat darbā tiek pētīts nozieguma mēģinājuma jēdziens, kā arī tā veidi, analizējot to atšķirīgās pazīmes.  Darba ietvaros autore pievērsusies arī Krimināllikumā paredzētā nozieguma mēģinājuma jēdziena regulējuma salīdzināšanai ar ārvalstu normatīvajos aktos paredzētajiem  regulējumiem.  Darba mērķis ir uzsvērt nozieguma mēģinājuma atšķirīgās pazīmes, lai pareizi kvalificētu noziedzīgu nodarījumu un pareizi noteiktu personas kriminālatbildību atbilstoši izdarītajam. Darba uzdevumi ir salīdzināt Krimināllikuma nozieguma mēģinājuma regulējumu ar tās vēsturiskajiem regulējumiem Latvijas Republikas teritorijā, izpētīt  nozieguma mēģinājuma jēdzienu juridiskajā literatūrā, nosakot tā pazīmes, izanalizēt nozieguma mēģinājuma veidus un problemātiku šo veidu norobežošanā. Darbs sastāv no sešām nodaļām un tā rezultātā izstrādātas 13 tēzes.  Darbs kopumā izklāstīts 53 lappusēs un darbā izmantoti 59 dažādi avoti, iekļaujot tajos gan literatūras avotus, gan tiesu praksi.",0
481,Valsts īstenota masveida sabiedrības uzraudzība tiesību uz privātās dzīves neaizskaramību kontekstā,"Masveida sabiedrības uzraudzība kā starptautiskās cilvēktiesības ietekmējoša valsts īstenota rīcība ir maz pētīta gan teorijā, gan praksē, taču šis problēmjautājums, strauji pieaugot inovācijām digitālajā laikmetā, likumsakarīgi gūst arvien lielāku ievērību indivīdam piemītošā privātuma aizsardzības kontekstā. Valstis masveida sabiedrības uzraudzību attaisno ar valsts drošības, sabiedriskās kārtības un noziedzīgu nodarījumu prevencijas nodrošināšanu, taču atbilstīga tiesiskā regulējuma un efektīvu tiesisko aizsardzības līdzekļu neesamība var radīt personas tiesību uz privātās dzīves neaizskaramību ierobežojumu. Autore darbā analizē masveida sabiedrības uzraudzību šobrīd spēkā esošā ECK 8. panta tiesiskā regulējuma kontekstā, sniedzot atzinumus un vērtējumus par kritērijiem, kuriem iestājoties, masveida sabiedrības uzraudzība kā tiesību uz privātās dzīves neaizskaramību ierobežojums ir tiesisks un attaisnojams.",0
482,Aizturēšanas nosacījumi,"Aizturēšanas institūts laika gaitā ir attīstījies un mainījies dažādi. Ņemot vērā, ka arī kriminālprocess un tā normatīvais regulējums mainās, kā arī prakses gaitā prasa uzlabojumus, aizturēšana arī tieši vai netieši var tikt ietekmēta. Līdz ar to aizturēšana un tās nosacījumi kriminālprocesa sfērā vienmēr var būt diskutabls temats. Pētījuma mērķis ir gūt izpratni par aizturēšanas institūtu, attīstību un regulējumu kā nacionālajā, tā arī starptautiskā aspektā, kā arī izpratnes veidošana par procesuālā likuma trūkumiem.  Pētījuma uzdevumi ir izpētīt aizturēšanas teorētisko pamatu no procesuālā piespiedu līdzekļa un vēstures skatupunkta, tās priekšnoteikumus un procesuālo kārtību. Pētījuma rezultāti veicina izpratni par aizturēšanas attīstību, jēgu un nepieciešamību. Atslēgvārdi: aizturēšana, brīvība, procesuālais piespiedu līdzeklis.",0
483,Atbildības par izspiedējļaunatūras izmantošanu krimināltiesiskie aspekti,"Ņemot vērā straujo tehnoloģisko attīstību, arvien rodas jauni noziedzīgi nodarījumi, kas bieži vien ir kiber-analogs kādam tradicionālam noziegumam. Izspiedējļaunatūras izmantošana ir jauns noziedzīgs nodarījums, kas atbilst vairāku dažādu noziedzīgu nodarījumu sastāvu pazīmēm. Tas aptver gan tradicionālās izspiešanas pazīmes, gan kibernoziedzības aspektus. Darbā analizēta izspiedējļaunatūras darbība un nodarījuma atbilstība esošajam Krimināllikuma normatīvajam regulējumam. Krimināllikuma normas salīdzinātas ar atbildības par kibernoziedzību normatīvo regulējumu ārvalstīs. Darbā ir secināts, ka noziegumu ir iespējams kvalificēt atbilstoši Krimināllikuma normām, bet personisku automatizētu datu apstrādes sistēmu aizsardzībai nepieciešams pazemināt būtiska kaitējuma slieksni un būtisku kaitējumu paredzēt kā kvalificējošu noziedzīga nodarījuma pazīmi. Atslēgvārdi: kibernoziegumi, izspiedējļaunatūras izmantošana, krimināltiesiskā kvalifikācija, būtisks kaitējums.",0
484,"Par likuma “Par to bijušās PSRS pilsoņu statusu, kuriem nav Latvijas vai citas valsts pilsonības” 1.panta atbilstību Latvijas Republikas Satversmes ievadam, 91. un 114.pantam","Bakalaura darbā aplūkota nepilsoņa kā Latvijas Republikas valstspiederīgā statusa atbilstība Latvijas Republikas Satversmes ievadam, 91. un 114. pantam, kas ir līdz šim nepētīta, bet nozīmīga tēma Satversmes ievadā minētās saliedētās sabiedrības kontekstā. Darba mērķis ir noskaidrot, vai nepilsoņa statuss ir atbilstošs Latvijas Republikas Satversmei un vai būtu nepieciešams situāciju uzlabot vai mainīt. Lai to sasniegtu, autors pēta pilsoņu kopuma noteikšanu pagājušā gadsimta sākumā un beigās, šo procesu sekas un vai argumentācija, kas izmantota pieņemot šo regulējumu ir derīga mūsdienās. Darbā iegūtie rezultāti: Nepilsoņa statuss mūsdienās nav attaisnojums un samērīgs ar leģitīmu mērķi, un nav nepieciešams demokrātiskā sabiedrībā, nav atbilstošs Satversmei.  Atslēgas vārdi: pilsonības institūts, nepilsoņi, cilvēktiesības, samērīguma princips.",0
485,Laulības šķiršanas tiesību īpatnības latviešu apdzīvotās zemēs XIX gs. otrajā pusē – XXI gs. sākumā,"Bakalaura darba mērķis ir noskaidrot laulības šķiršanas tiesību īpatnību un prakses attīstību XIX gs. otrajā pusē līdz XXI gs. Mērķu sasniegšanai tika analizēti normatīvie tiesību akti, tiesību zinātnieku doktrīnas un tiesu prakse laulības šķiršanas lietās latviešu apdzīvotās teritorijās zemēs no 19. gs. otrās puses līdz 21.gs. Atbilstoši izvirzītiem bakalaura darba uzdevumiem un veiktā pētījuma rezultātā autore secina, ka laulības šķiršanas tiesību attīstību būtiski ietekmēja Latvijas teritorijā notiekošie vēsturiskie un politiskie procesi, kā arī mūsdienu laulības šķiršanas tiesības atbilst demokrātiskas un tiesiskas valsts standartiem. Atslēgas vārdi: laulības šķiršana; laulības šķiršanas tiesību attīstība; laulības šķiršana tiesā; laulības šķiršanas pamati; zvērināts notārs.",0
486,Noziedzīgi iegūta manta: pierādīšana un problemātika,"Bakalaura darba tēma ir “Noziedzīgi iegūta manta: pieradīšana un problemātika”.  Pēc apjomīgu grozījumu veikšanas 2017. gadā noziedzīgi iegūtai mantai tika veltītas daudzas publikācijas, šobrīd turpinās diskusijas un top iespējamie grozījumi, kas nozīmē, ka esošais regulējums joprojām nav sevi pierādījis kā efektīvu. Bakalaura darba mērķis ir sniegt teorētisku krimināltiesiskā regulējuma attiecībā uz noziedzīgi iegūtu mantu un kriminālprocesuālā regulējuma attiecībā uz tās pierādīšanu apskatu, analizēt konstatētos trūkumus un problēmjautājumus kā arī piedāvāt iespējamos risinājumus. Bakalaura darba mērķa sasniegšanai tiek izvirzīti šādi uzdevumi: 1)izpētīt mantas izpratni un noziedzīgi iegūtas mantas tiesisko regulējumu; 2)analizēt krimināltiesisko regulējumu attiecībā uz mantas noziedzīgas izcelsmes pierādīšanas priekšmetu, subjektiem un pierādīšanas pienākumu; 3)izpētīt starptautisko organizāciju izdotos dokumentus, kas pamato grozījumu izdarīšanu nacionālā līmenī un to ietekmi uz Latvijas tiesību sistēmu; 4)veikt atsevišķu valstu pozitīvas prakses attiecībā uz noziedzīgi iegūtu mantu analīzi ar mērķi rast iespējamos risinājumu Latvijas normatīvā regulējuma nepilnību novēršanai. Darba rezultātā tiek piedāvāti gan konkrēti priekšlikumi iespējamiem likuma grozījumiem, gan izteikti apsvērumi attiecībā uz turpmākām attīstības iespējām efektīva mantas noziedzīgas izcelsmes pierādīšanas procesa nodrošināšanai Latvijā.",0
487,Nemantiskais kaitējums administratīvajā procesā,"Pētījuma mērķis ir identificēt tendences un problēmas administratīvo tiesu spriedumos, vērtējot un nosakot nemantiskā kaitējuma atlīdzinājumu, pēc grozījumiem Valsts pārvaldes iestāžu nodarīto zaudējumu atlīdzināšanas likumā, aizstājot personiskā un morālā kaitējuma jēdzienus ar nemantisko kaitējumu, lai rezultātā noskaidrotu, kā praksē tiek īstenots jaunais likuma regulējums un nemantiskā kaitējuma jēdziens. Ar grozījumiem likumā tiek uzlabota tiesību uz atlīdzinājumu izpratne, lai tiesām būtu vieglāk noteikt atbilstīgu atlīdzinājuma līdzekli, koncentrējoties uz atlīdzinājuma funkcijām, taču pētījuma rezultātā atspoguļotas spriedumos konstatētās problēmas nemantiskā kaitējuma vērtēšanā un atbilstīga atlīdzinājuma noteikšanā pēc grozījumiem Valsts pārvaldes iestāžu nodarīto zaudējumu atlīdzināšanas likumā, nenošķirot nemantisko kaitējumu no morālā un pārlieku citējot likuma normas.",0
488,Saprātīgais termiņš kriminālprocesā,"Bakalaura darba temats – “Saprātīgais termiņš kriminālprocesā”.  Bakalaura darba mērķis ir noskaidrot iemeslus, kas traucē izskatīt krimināllietas saprātīgā termiņā un piedāvāt priekšlikumus konstatēto problēmjautājumu risināšanai.  Darbā ir pētīts saprātīgā termiņa jēdziens un tā ievērošanas nozīmīgums, analizēti saprātīguma kritēriji. Veikta tiesu prakses analīze un pētījums par vienas pilsētas tiesas tiesneša 2018.gadā izskatītajām lietām.  Pētījuma rezultātā identificēti iemesli, kas traucē pabeigt kriminālprocesu saprātīgā termiņā, piemēram, procesa dalībnieku neierašanās uz tiesas sēdēm, novēlots iztiesāšanas laiks un ilgstoši pārtraukumi starp tiesas sēdēm. Piedāvāti iespējamie problēmu risinājumi – izteikti vispārīgi ieteikumi un priekšlikumi par Kriminālprocesa likuma normu papildināšanu.  Atslēgvārdi: saprātīgais termiņš, kriminālprocesa ilgums, kriminālprocesa princips, taisnīga tiesa, neattaisnota novilcināšanās.",0
489,Juridiskā persona kā cietušais kriminālprocesā,"Kriminālprocesā cietušā aizsardzība ir vairāk vērsta uz gadījumiem, kad cietušais ir fiziskā persona. Juridisko personu un tām līdzīgu tiesību subjektu spēja būt cietušajam ir reglamentēta fragmentāri, kas bieži vien atstāj negatīvu ietekmi uz cietušā interesēm kriminālprocesā.  Šī darba mērķis ir apskatīt raksturīgākās problēmas, kas saistītas ar juridisko personu piedalīšanos kriminālprocesā cietušā statusā. Darba uzdevums ir noskaidrot tos jautājumus, kas rodas likuma piemērošanā praksē saistībā ar cietušo – juridisko personu dalību kriminālprocesā, kā arī piedāvāt autora redzējumu uz apskatāmo problēmu risinājumiem.   Pētījuma gaitā tika izdarīts secinājums, ka pastāv likumu un prakses robi, kas var būtiski samazināt no noziedzīgiem nodarījumiem cietušo juridisko personu aizsardzību kriminālprocesā. Tāpēc tiek izvirzīti vairāki priekšlikumi normatīvu aktu uzlabojumiem, kā arī ierosinājumi jaunas prakses izveidei.",0
490,Starptautisko tiesību pārkāpumi Aquarius incidentā,"Bakalaura darbā tiek apskatīts 2018. gada jūnijā Vidusjūrā notikušais incidents, kad Itālija un Malta atteica ienākt savās ostās nevalstisko organizāciju pārvaldītajam kuģim „Aquarius” ar uz tā izglābtiem 629 migrantiem. Darba ietvaros tiek analizēts starptautisko jūras tiesību regulējums attiecībā uz meklēšanas un glābšanas operācijām ar mērķi konstatēt, vai valsts var atteikt pieeju savām ostām tikko izglābtām personām. Pētījuma rezultātā tiek sniegti priekšlikumi attiecībā uz konstatētajiem trūkumiem regulējumā par valstu rīcību pēc izglābto personu nonākšanas uz palīdzību sniedzošā kuģa. Tāpat darba ietvaros tiek analizētas Eiropas Cilvēka tiesību un pamatbrīvību aizsardzības konvencijas normas, kuras valstis, atsakot izglābtajām personām pieeju savām ostām, varētu būt pārkāpušas, un sniegti priekšlikumi, kā Eiropas Cilvēktiesību tiesa varētu attīstīt savu līdzšinējo praksi attiecībā uz tādām situācijām kā „Aquarius” incidents, lai nodrošinātu izglābto personu cilvēktiesību aizsardzību.",0
491,Pienācīgā kārtībā pieņemta likuma saturs cilvēka pamattiesību ierobežošanas kontekstā,"Darbā tiek pētīts pienācīgā kārtībā pieņemta likuma saturs cilvēka pamattiesību ierobežošanas kontekstā. Lai pilnvērtīgāk izpētītu šo jautājumu, darba ietvaros tiek pētīta ne tikai Latvijas tiesu prakse, bet arī Eiropas Cilvēktiesību tiesas prakse un tās ietekme uz Latvijas pamattiesību ierobežošanas metodoloģiju. Pētījumu rezultātā autore secina, ka Satversmes tiesa, veidojot nacionālo pamattiesību ierobežošanas mehānismu,  lielā mērā ir iedvesmojusies no Eiropas Cilvēktiesību tiesas judikatūras, kā arī šobrīd Satversmes tiesa turpina veidot savu tiesu praksi atbilstoši jaunākām Eiropas Cilvēktiesību tiesas atziņām. Izpētot Satversmes tiesas praksi, autore secina, ka Latvijā pamattiesību ierobežojums var tikt noteikts tikai ar pienācīgā kārtībā pieņemtu likumu, proti, ar tādu ārējo normatīvo aktu, kas atbilst augstāka juridiskā spēkā tiesību normām, kas izstrādāts, ievērojot normatīvajos aktos paredzēto kārtību, un kas ir paredzams un pietiekami skaidri formulēts.",0
492,Naudas sods krimināltiesībās,"Bakalaura darbā autore apskata naudas sodu krimināltiesībās. Bakalaura darbā tiek analizēts naudas soda jēdziens , mērķis un piemērošana Latvijā, darbā tiek apskatīta arī ārvalstu regulējums, naudas soda attīstība Latvijā sākot ar 1903. gada Soda likumu. Naudas sods ir aktuāls temats Latvijā un arī citās valstīs, tāpēc autore pēta arī tā piemērošanas īpatnības ārvalstīs, apskatītas tiek Lietuvas, Igaunijas, Austrijas, Somijas, Bulgārijas, Horvātijas, Šveices un Vācijas naudas soda redakcijas. Darba pirmajā nodaļā tiek izklāstīta naudas soda attīstība Latvijā sākot ar 1903. gada Soda likumu, otrajā nodaļa autore pēta naudas sodu kā krimināltiesisku jēdzienu, tā mērķi, naudas sodu kā pamatsodu un papildsodu, un tā piemērošanu nepilngadīgajiem, naudas soda regulējumu Krimināllikuma Sevišķās daļas pantos. Un darba trešajā nodaļā, autore apskata naudas soda regulējumu ārvalstīs un salīdzina tos.",0
493,Viltus ziņas kā daļa no tiesībām uz vārda brīvību,"Pieaugot tā saucamo viltus ziņu apjomam virtuālajā vidē, aizvien aktuālāka kļūst nepieciešamība pēc vārda brīvību regulējošiem mehānismiem tiešsaistē. Ņemot vērā pazīmes, kas raksturo viltus ziņas un vienotas izpratnes trūkumu attiecībā uz šo jēdzienu, to izplatības ierobežošana ir problemātiska. Bakalaura darba ietvaros tiks skaidrots, kas ir tiesības uz vārda brīvību, kādi ir vārda brīvības galvenie mērķi, robežas, un atbildība par šo tiesību pārkāpšanu. Tiks salīdzinātas dažādu autoru piedāvātās jēdziena „viltus ziņas” definīcijas, pētīta starptautisko institūciju un atsevišķu valstu rīcība attiecībā uz viltus ziņu izplatības ierobežošanu.    Bakalaura darba mērķis ir noskaidrot, vai tiesības uz vārda brīvību aizsargā viltus ziņas. Noslēgumā autore secina, ka viltus ziņas, kas neaizskar demokrātiskā valstī tradicionāli ar likumu vai ar starptautiskajiem tiesību aktiem aizsargātās intereses, valstī var tikt ierobežotas samērīgi un tikai nepieciešamības gadījumā.",0
494,Līguma par Eiropas Savienību 7. pants kā Eiropas Savienības pamatvērtību aizsardzības mehānismss,"LES 7. pants ir nozīmīgs mehānisms, lai ES dalībvalstis aizsargātu un ievērotu LES 2. pantā noteiktās pamatvērtības. LES 7. pants sevī ietver procedūras, lai konstatētu, ka dalībvalstī pastāv ES vērtību apdraudējuma risks, šādu pārkāpumu esamību, kā arī iespējamu sankciju mehānismu, lai attiecīgā dalībvalsts atkal ievērotu pamatvērtības, tajā pašā laikā pants neaprobežojas ar vispārējās ES kompetences ierobežojumiem. Šis pants ir pelnījis īpašu uzmanību saistībā ar pašreizējo tiesiskuma krīzi ES, it sevišķi pēc Komisijas 2017. gada decembra priekšlikuma uzsākt procedūru pret Poliju un Parlamenta 2018. gada septembra priekšlikuma, lai uzsāktu procedūru pret Ungāriju, abos gadījumos – saskaņā ar LES 7. panta pirmo daļu. Šī darba mērķis ir izskaidrot LES 7. panta sarežģītību un nozīmi, tostarp LES 7. panta procedūru efektīvas piemērošanas problēmas. Šajā darbā autore apskata iespējamos ES pamatvērtību aizsardzības mehānisma uzlabojumus, lai efektīvāk piemērotu LES 7. pantu.",0
495,Nepieciešamā aizstāvēšanās,"Autores izvēlētais temats bakalaura darbam ir nepieciešamā aizstāvēšanās. Šāds temats tika izvēlēts, jo autore uzskata, ka šis apstāklis krimināltiesībās ir ļoti svarīgs, jo ļauj personām aizsargāt savas tiesības un intereses nesaņemot sankciju, kas paredzēta Krimināllikumā, un saredz iespējamību, ka nākotnē būs nepieciešams apstākļa būtības maiņa, jo pasaulei attīstoties, mainās noziegumu veidi pret kuriem personai nepieciešams aizstāvēties. Darbā tiek aplūkots nepieciešamās aizstāvēšanās apstāklis un tā salīdzinājums ar citiem apstākļiem, kas izslēdz kriminālatbildību, Latvijas tiesu prakse saistībā ar nepieciešamo aizstāvēšanos, nepieciešamās aizstāvēšanās izpratne ārvalstīs. Darba mērķis – izpētīt nepieciešamās aizstāvēšanās vēsturisko attīstību; nepieciešamās aizstāvēšanās jēdzienu un tiesīgumu nosacījumus; šī apstākļa izpratni ārvalstīs. Atslēgvārdi: nepieciešamā aizstāvēšanās, apstāklis, kas izslēdz kriminālatbildību, prakse, kriminālatbildība, tiesīguma nosacījumi.",0
496,Aut dedere aut judicare principa saistība ar erga omnes atbildību starptautiskajās publiskajās tiesībās,"Bakalaura darbā analizēts pienākuma aut dedere aut judicare darbības apjoms, erga omnes atbildības koncepts un abu tiesību institūtu savstarpējā mijiedarbība. Bakalaura darba mērķis ir izpētīt, vai situācijās, kad valsts neizpilda vai pārkāpj aut dedere aut judicare pienākumu, citas valstis var prasīt no pirmās atbildību. Darbā apskatīti starptautiskie līgumi, starptautisko tiesu nolēmumi, īpašu uzmanību pievēršot ANO Starptautiskās tiesas spriedumam lietā Questions relating to the Obligation to Prosecute or Extradite (Belgium v. Senegal), un doktrinālie avoti, lai noskaidrotu augstāk minēto tiesību institūtu saturu un piemērošanu. Bakalaura darba noslēgumā autore izvirza secinājumus par aut dedere aut judicare principa statusu, erga omnes atbildību un to savstarpējo saistību starptautiskajās publiskajās tiesībās.",0
497,Cietušais kriminālprocesa izpratnē,"Bakalaura darba temats ir “Cietušais kriminālprocesa izpratnē”. Cietušais kriminālprocesā ir persona, kurai ar noziedzīgu nodarījumu nodarīts kaitējums – fizisks, morāls vai mantisks.   Bakalaura darba mērķis ir izprast cietušā jēdziena būtību kriminālprocesa ietvaros, kā arī to, kādā veidā cietusī persona var tikt atzīta par cietušo kriminālprocesā. Bakalaura darbā tiks pētīts arī ne tik sen ieviestu īpaši aizsargājamā cietušā institūtu un tā nozīmi kriminālprocesā.   Mērķa sasniegšanai autore bakalaura darbā centās nošķirt jēdzienu “upuris” no jēdziena “cietušais” kriminālprocesa izpratnē. Tika pētīts kādas izmaiņas  ir skārušas Kriminālprocesa likumu pēc Direktīvas 29/12/ES ieviešanas un kā šīs izmaiņas ir ietekmējušas cietušo personu kriminālprocesā. Ir veikta normatīvo aktu, juridiskās literatūras un citu publiski pieejamu materiālu analīze. Lai pilnvērtīgāk izprastu kriminālprocesa gaitu saistībā ar cietušās personas statusa iegūšanu, ir izpētīti Rīgas pilsētas Latgales priekšpilsētas tiesas un Rīgas rajona tiesas 13 krimināllietu materiāli.  Atslēgvārdi: Cietušais, upuris, cietušās personas griba, atzīšana par cietušo kriminālprocesā,  , īpaši aizsargājamais cietušais, pārstāvība, krimināllieta.",0
498,Piedziņas vēršana uz bezķermeniskām lietām,"Bakalaura darba tēma ir “Piedziņas vēršana uz bezķermeniskām lietām”, kas kā viens no piespiedu izpildes līdzekļiem ietverts Civilprocesa likuma 557. pantā. Bakalaura darbā tiks aplūkoti jēdziena “bezķermeniska lieta” saturs un tvērums, nosakot bezķermenisku lietu pazīmes un raksturojumu. Kā arī tiks aplūkota piedziņas vēršana uz bezķermeniskām lietām kā piespiedu izpildes līdzeklis, tā procesuāla puse – apķīlāšana, novērtēšana, pārdošana.  Lai gan Civilprocesa likumā piedziņas vēršana uz bezķermeniskām lietām kā piespiedu izpildes līdzeklis ir paredzēts jau kopš 2003. gada 01. janvāra, pastāvīgu procesuālu regulējumu attiecībā uz to Civilprocesa likums nenoteica vairāk kā 15 gadus, līdz 2018. gada 01. jūlijā stājās spēkā apjomīgi grozījumi, ietverot Civilprocesa likumā atbilstošas tiesību normas.   Darba mērķis ir aplūkot grozījumu rezultātā ietvertās tiesību normas, to iespējamās nepilnības un problēmas, ar kurām varētu nākties saskarties praksē. Veicot juridiskās literatūras, prakses un normatīvo aktu analīzi, autore ir izvirzījusi priekšlikumus normatīvo aktu pilnveidei.  Darba ietvaros tika salīdzināts Latvijas un Igaunijas regulējums attiecībā uz piespiedu izpildes procesu. Atslēgas vārdi - bezķermeniskas lietas, piespiedu izpilde, piedziņas process, mantas apķīlāšana.",0
499,Probācijas uzraudzība kā papildsods,"Probācijas uzraudzība kā papildsods ir salīdzinoši jauns tiesību institūts, kas Latvijas tiesību sistēmā parādījās tikai 2011. gada 1. oktobrī, kad to sākotnēji varēja piemērot personām par izdarītajiem noziedzīgiem nodarījumiem pret tikumību un dzimumneaizskaramību. Taču pilnībā probācijas uzraudzība kā papildsods stājās spēkā vien 2015. gada 1. janvārī, kura uzraudzību un izpildi nodrošina Valsts probācijas dienests. Bakalaura darbs “Probācijas uzraudzība kā papildsods” ir šī tiesību institūta izveidošanās apskats no policijas kontroles institūta, iezīmējot tā piemērošanas problēmjautājumus, kas radušies normatīvo aktu nepārtraukta pilnveidojuma rezultātā. Pētījuma mērķis ir ne tikai apskatīt probācijas uzraudzības kā papildsoda normatīvo regulējumu, bet arī tiesu praksi šajā jautājumā, kā arī sadarbībā ar Valsts probācijas dienestu iegūt informāciju par probācijas uzraudzības kā papildsoda izpildes problēmjautājumiem, to starpā salīdzinot dažādo ārvalstu regulējumu ar Latvijas regulējumu. Bakalaura darbā ir veikts plašs problēmjautājumu izklāsts un to iespējamie risinājumi, kas varētu būt efektīvi, tādi kā elektroniskās uzraudzības piemērošana personām uzlikto pienākumu efektīvākai nodrošināšanai, iespēja pagarināt noteikto probācijas uzraudzības laiku par neierašanos Valsts probācijas dienestā noteikto pienākumu izpildes uzsākšanai, kā arī ierosinājums probācijas uzraudzību iekļaut Krimināllikumā ne tikai kā papildsodu, bet arī kā pamatsodu. Atslēgvārdi: probācijas uzraudzība, papildsods, Valsts probācijas dienests, policijas kontrole, Krimināllikums.",0
500,Vārda brīvības potenciālais apdraudējums dezinformācijas ierobežošanā Eiropas Savienībā,"Eiropas Savienības līmenī ir uzsākta aktīva vēršanās pret dezinformācijas izplatīšanu, kas, 2019.gada ietvaros pamatota ar nepieciešamību aizsargāt demokrātisku Eiropas Parlamenta vēlēšanu procesu. Līdz ar mūsdienu iespējām izplatīt dezinformāciju vēl nepieredzētā apjomā un ātrumā, manipulēšana ar sabiedrisko domu nekad nav bijusi tik vienkārša kā šobrīd, tādēļ starptautiskā līmenī tiek saskatīti draudi gan sabiedrības, gan valsts drošības interesēm, kuru dēļ būtu ierobežojama dezinformācija.  Vienlaikus, apzinoties dezinformācijas radīto ietekmi, jāņem vērā, ka jebkuri informācijas izplatīšanas ierobežojumi tieši skar vārda brīvību. Tieši tāpat kā iespējama ļaunprātīga vārda brīvības izmantošana, valstis var izmantot dezinformācijas ierobežošanas aizsegu, lai tādējādi cīnītos pret sev nevēlamiem medijiem un žurnālistiem. Šī maģistra darba mērķis ir izpētīt vārda brīvības iespējamo apdraudējumu dezinformācijas ierobežošanas gadījumā un definēt pieļaujamo valsts rīcību, kas attaisno atsevišķu vārda brīvības ierobežojumu pieļaujamību.",0
501,Tiesiskais regulējums nepilnību novēršanai veicot publiskos iepirkumus būvniecības nozarē,"Veicot publiskos iepirkumus būvniecības jomā, tiek novērotas būtiskas nepilnības iepirkumu dokumentācijā. Publisko iepirkumu uzraugošās iestādes norāda, ka svarīgs faktors veiksmīgam iepirkumam - ir kvalitatīvi izstrādāta iepirkumu dokumentācija. Autors darbā pētīs būtiskākās nepilnības, kas tieši ir saistītas ar kvalitatīvu iepirkuma dokumentācijas izstrādi. Darbs kopumā sastāv no četrām nodaļām, kuras ir sadalītas apakšnodaļās.           Sākotnēji autors apskatīs būvniecības nozares vietu tautsaimniecības nozarē, un to kāda loma ir publiskiem iepirkumiem šīs nozares attīstībā. Darba gaitā, autors apskatīs publiskā iepirkuma tiesisko regulējumu un to nozīmīgumu, veicot iepirkumu procedūras. Turpinot, darbā tiks pētītas būtiskākās nepilnības būvniecības iepirkumu plānošanā, kas saistās ar tirgus izpētes un konsultāciju nozīmīgumu. Tālāk, darba gaitā tiks pētītas būtiskākās nepilnības, kas ir iekļautas būvniecības iepirkumu dokumentācijā, kas lielākoties ir saistītas ar pasūtītāja favorītismu.            Pētījuma uzdevums ir, aplūkot un veikt būvniecības iepirkumu būtiskāko nepilnību analīzi, un to tiesiskā regulējuma specifiku. Darba gaitā tiks aplūkota tiesu prakse, kā arī citu valstu pieredze publisko iepirkumu nepilnību novēršanai. Pētījumā ir aplūkotas uzraugošo iestāžu konstatētās nepilnības, kā arī to vadlīnijas nepilnību novēršanai publisko iepirkumu jomā un veikta to analīze.     Pētījuma mērķis ir vērst publiskā iepirkuma subjektu un uzraugošo iestāžu uzmanību šīm nepilnībām un darba rezultātā izdarīt secinājumus, sniegt rekomendācijas, lai turpmāk novērstu nekvalitatīvus būvniecības iepirkumu procedūras.",0
502,Eiropas Cilvēktiesību tiesas ekstrateritoriālā jurisdikcija,"Maģistra darbā ietverta informācija par ANO cilvēktiesību līgumu uzraugošo komiteju, kā arī Starptautiskās tiesas prakse ekstrateritoriālas jurisdikcijas noteikšanai efektīvas kontroles un efektu doktrīnas ietvaros. Vienlaikus ir īpaši piešķirta uzmanība pamatprincipiem, kas attīstīti Eiropas Cilvēktiesību tiesas judikatūrā, veicot to plašu analīzi. Teorētiskajā daļā ietverts izvērsts ekstrateritorialitātes vērtējums gan doktrīnā, gan starptautisko lēmējinstitūciju praksē, tās skaidrojums, kā arī ieskats nepieciešamībai nodalīt valsts jurisdikciju no tiesas jurisdikcijas. Praktiskajā daļā apskatīta Eiropas Cilvēktiesību tiesas judikatūras attīstība ekstrateritoriālās jurisdikcijas jautājumā un iespējamie risinājumi nākotnē. Papildus praktiskajā daļā tiek apskatīti citu starptautisko lēmējinstitūciju nolēmumi, veikts neliels ieskats starptautisko cilvēktiesību harmonizācijas jautājumā, kā arī citos avotos, lai skaidrotu kādēļ Eiropas Cilvēktiesību tiesas judikatūrai vajadzētu attīstīties vai saglabāties tieši norādītajā virzienā. Autoresprāt, pretēji doktrīnā esošajiem viedokļiem par Eiropas Cilvēktiesību tiesas nekonsekvenci ekstrateritoriālās jurisdikcijas noteikšanai, izstrādātie pamatprincipi ir loģiski, vienveidīgi un atbilst Eiropas Cilvēka tiesību un pamatbrīvību aizsardzības konvencijas garam.  Atslēgvārdi: Eiropas Cilvēktiesību tiesa, ekstrateritoriālā jurisdikcija, cilvēktiesības, Eiropas Cilvēka tiesību un pamatbrīvību aizsardzības konvencija, efektu doktrīna, efektīva kontrole.",0
503,Konstitucionālā sūdzība un pašvaldības pieteikums Satversmes tiesā: aizskārumu dažādība un pieteikumu atšķirību analīze,"Maģistra darbā “Konstitucionālā sūdzība un pašvaldības pieteikums Satversmes tiesā: aizskārumu dažādība un pieteikumu atšķirību analīze” pētīti divi Satversmes tiesā izskatāmo pieteikumu veidi – konstitucionālā sūdzība un pašvaldības pieteikums tās tiesību aizsardzībai.  Darbā izvirzīti mērķi izpētīt konstitucionālās sūdzības un pašvaldības pieteikuma teorētiskos un praktiskos aspektus – salīdzināt abu pieteikumu veidu būtiskos elementus, īpašu uzmanību veltot aizskārumam kā abu pieteikuma veidu kopīgam, neatņemamam elementam, tā iespējamo izpausmju un juridiskā pamatojuma analīzei, kā arī aizskāruma izpratnes dažādībai abos pieteikumu veidos.  Darbā ir veikta teorijas un Satversmes tiesas prakses analīze, kā rezultātā izdarīti secinājumi un sniegts raksturojums par būtiskākajām abu pieteikuma veidu kopīgajām un atšķirīgajām pazīmēm.",0
504,Bērna vislabāko interešu princips: tiesības uzaugt ģimenē aspekts,"Maģistra darba tēma ir “Bērna vislabāko interešu princips; tiesības uzaugt ģimenē aspekts”.  Bērna labāko interešu princips ir ļoti plašs un ne visiem ir saprotams, ko tas ietver. Šajā pasaulē bērns ienāk konkrētā ģimenē, taču ne visi bērni uzaug ģimenē un dzīvo ar vecākiem un  saņem pilnvērtīgu aprūpi, un ne visiem bērniem tiek nodrošinātas viņu tiesības. Katra bērna labākajās interesēs ir uzaugt ģimenē, jo tikai ģimenē bērns apgūst sabiedrībā nepieciešamās lomas, uzkrāj sociālo pieredzi un iemaņas, kas ir svarīgas nākotnē, kā arī gūst priekštatu par savstarpējām attiecībām un vērtībām. Maģistra darba mērķis ir noskaidrot jēdziena “bērna vislabāko interešu princips” nozīmi no bērna tiesībām uzaugt ģimenē aspekta. Pētījuma rezultātā ir veikti secinājumi par ģimenes kā sociālā institūta nozīmīgumu bērna socializācijas procesā, kā arī izvērtēts jēdziens “bērna labākās intereses”, noskaidrots, ka likumos skaidrotais jēdziens “bērns” ir ļoti vispārīgs un ir izdarīti secinājumi par statistiku, kura norāda par vecāku aizgādību tiesību atņemšanu un atjaunošanu.",0
505,Satversmes tiesas sprieduma izpilde,"Maģistra darbā aplūkota Satversmes tiesas sprieduma izpilde, kas ir neatņemama demokrātiski tiesiskas valsts un tiesību uz taisnīgu tiesu sastāvdaļa, kas tieši ietekmē personu pamattiesību aizsardzību un citu valsts pamatā esošu principu un vērtību aizsardzību. Maģistra darba mērķis – noskaidrot, vai un kā tiek ievēroti, respektēti un izpildīti Satversmes tiesas spriedumi.  Darba ietvaros aplūkota Satversmes tiesas sprieduma nozīme demokrātiski tiesiskā valstī un tā juridiskā daba. Aplūkots un salīdzināts Latvijas un citu valstu konstitucionālo tiesu spriedumu izpildes kārtības normatīvais regulējums. Izanalizētas Satversmes tiesas pilnvaras ex officio, noteikt savu spriedumu izpildes kārtību, kā arī izpētīta un izanalizēta Satversmes tiesas spriedumu izpildes praktiskā realizācija. Izvērtēta iespēja Latvijā ieviest konstitucionālās tiesas sprieduma izskaidrošanas institūtu. Darbā iegūtie rezultāti: secināts, ka Satversmes tiesas spriedumu izpilde galvenokārt  saistīta ar grozījumu veikšanu normatīvā regulējumā. Sniegta analīze vai un kā Satversmes tiesas spriedumi tiek izpildīti. Secināts, ka Satversmes tiesas spriedumi nereti netiek saprasti, tai pat laikā netika gūta pārliecība par nepieciešamību ieviest Latvijā konstitucionālās tiesas sprieduma izskaidrošanas institūtu. Piedāvāts risinājums kā nodrošināt pilnīgu Satversmes tiesas sprieduma izpildi. Piedāvāts atsevišķa problēmjautājuma, kas saistīts ar vispārējās jurisdikcijas tiesas atkāpšanos no Satversmes tiesas spriedumos sniegtās attiecīgās normas interpretācijas saistošās dabas, risinājums.",0
506,Kapitālsabiedrību pārvaldes institūciju lēmumu pieņemšana ārpus sabiedrības juridiskās adreses administratīvās teritorijas,"Pētījuma ietvaros tiek veikta izpēte par kapitālsabiedrību pārvaldes institūciju lēmumu pieņemšanu ārpus šo sabiedrību juridiskās adreses administratīvās teritorijas, it īpaši gadījumos, ja pārvaldes institūcijas subjekts piedalās sapulcē vai sēdē ar elektronisko saziņas līdzekļu starpniecību. Pētījuma ietvaros tiek analizēta arī juridiskās adreses izpratne Latvijas Republikas tiesību sistēmā un tās regulējuma ietekme uz kapitālsabiedrību pārvaldes institūciju sapulču un sēžu organizēšanu. Darba mērķis ir analizēt gadījumus, kad kapitālsabiedrības pārvaldes institūcijas pārstāvis piedalās sapulcē vai sēdē attālināti, kā arī izprast kapitālsabiedrības juridiskās adreses ietekmi uz šo procesu, un sniegt priekšlikumus nepieciešamo izmaiņu īstenošanai Latvijas tiesību sistēmā. Darbā tika izmantotas vairākas zinātniski pētnieciskās metodes – vēsturiskā, analītiskā, salīdzinošā un gramatiskā.  Darba rezultāts ir pētījums par kapitālsabiedrību pārvaldes institūciju tiesībām pieņemt lēmumus ārpus sabiedrību juridiskās adreses administratīvās teritorijas un par juridiskās adreses izpratni, kura ietvaros tiek sniegti vairāki priekšlikumi par nepieciešamajām izmaiņām normatīvajos aktos un tiesību normu interpretācijas procesā.",0
507,Īpašuma kā vērtības attīstība un saturs,"Mūsdienu sabiedrībā īpašums ir kļuvis par neatņemamu un pašsaprotamu elementu. Ikvienam sabiedrības loceklim var piederēt gan kustamais, gan arī nekustamais īpašums. Šķietami arī jēdziens īpašums ir saprotams jebkuram sabiedrības loceklim neatkarīgi no personas zināšanām par juridiskā termina nozīmi, tomēr izpratne par īpašumu sabiedrībai vispārīgi, kā arī tieši juristiem ir nepilnīga. Pastāv daudz jautājumi uz kuriem 21. gadsimtā vēl joprojām nav atbildes. Tikmēr rodas arī jauni problēmjautājumi, piemēram, virtuālā valūta vai digitālais īpašums. Darba ievadā autors izvirza hipotēzi, ka īpašuma saturs ir mainīgs jeb dinamisks. Darbā autors aplūko senās Divupes, Grieķijas, Romas, viduslaiku un jauno laiku filozofu darbus, meklējot atbildi uz jautājumu kāds ir īpašuma kā vērtības saturs.",0
508,Sabiedrības drošība kā leģitīmais mērķis aktuālo cilvēktiesību ierobežojumu kontekstā,"Maģistra darbs “Sabiedrības drošība kā leģitīmais mērķis aktuālo cilvēktiesību ierobežojumu kontekstā” sniedz ieskatu par to, kas ir sabiedrības drošība, kā to apdraud reliģijas brīvības ārējā izpausme – galvassegu nēsāšana, kā arī obligātās vakcinācijas neievērošana. Darbs ir sadalīts trīs nodaļās, sākot ar sabiedrības drošības kā leģitīmā mērķa izpēti un analīzi par to, vai galvassegu nēsāšanas aizliegums publiskās vietās nepamatoti aizskar Satversmes 99. pantā minētās tiesības uz reliģijas brīvību, kā arī analizējot, vai obligātās vakcinēšanās pienākums aizskar Satversmes 96. pantā minētās tiesības uz privāto dzīvi. Darbā plaši aplūkota Satversmes tiesas un Eiropas Cilvēktiesību tiesas prakse, pētīta citu valstu pieredze attiecībā uz aizliegumu publiskās vietās atrasties seju aizsedzošā apģērbā un obligāto vakcinēšanās pienākumu, kā arī analizētas tiesības uz atteikšanos no obligātās vakcinēšanās. Darba noslēgumā izvirzīti secinājumi par cilvēktiesību ierobežojumiem un to attaisnošanu ar leģitīmo mērķi – sabiedrības drošību, kā arī sniegts priekšlikums par nepieciešamām izmaiņām normatīvajā aktā. Atslēgvārdi: reliģija, vakcīnas, sabiedrības drošība, leģitīmais mērķis, pamattiesību ierobežošana, galvassegu nēsāšanas aizliegums.",0
509,Aizliegtās vienošanās publiskajos iepirkumos.,"Darba mērķis ir izpētīt aizliegtās vienošanās publiskajos iepirkumos Latvijā, kā arī Eiropas Savienībā, vērtēt citu dalībvalstu pieredzi un izvirzīt priekšlikumus likumdošanas pilnveidošanai, lai izskaustu aizliegtas vienošanās publiskajos iepirkumos. Darbs sastāv no ievada, trīs nodaļām, kurām ir septiņas apakšnodaļas, kopsavilkuma ar secinājumiem un priekšlikumiem, trīs anotācijām un izmantotās literatūras saraksta. Aizliegtu vienošanos slēgšana publiskajos iepirkumos, arvien ir aktuāla problēma. Autorei, pildot savus darba pienākumus, ir nācies saskarties ar gadījumiem, kad acīmredzami starp pretendentiem pastāv aizliegta vienošanās, tādēļ autore šo tēmu izvēlējās kā maģistra darba tēmu. Uz problēmas aktualitāti ir norādījusi arī Konkurences padome, kuras direktore ir atzinusi, ka aizliegtas vienošanās publiskajos iepirkumos ir konstatētas gandrīz visās jomās. Lai gan pārkāpējiem ir noteikti bargi naudas sodi, tas tos neattur no aizliegtu vienošanos slēgšanu, tāpēc autore secina, ka pašreizējais regulējums neattur tirgus dalībniekus no aizliegtu vienošanos slēgšanas.  Darbā autore izmanto aprakstošo, vēsturisko, analītisko, salīdzinošo, kā arī citas pētniecības metodes. Darba izstrādes procesā izmantoti konkurences tiesību un publisko iepirkumu reglamentējošie normatīvie akti, analītiskie raksti, Konkurences padomes lēmumi un Eiropas Savienības tiesas un dalībvalstu tiesu prakses materiāli.",0
510,Īpašuma  tiesību aprobežojumi Baltijas jūras Rīgas jūras līča krasta kāpu aizsargjoslā.,"Maģistra darbā “Īpašuma tiesību aprobežojumi Baltijas jūras Rīgas jūras līča krasta kāpu aizsargjoslā” tiek aplūkoti galvenie īpašuma tiesību aprobežojumi krasta kāpu aizsargjoslā. Darbs satur zemes atsavināšanas, sadalīšanas, atmežošanas, un būvniecības tiesību aprobežojumu analīzi, kā arī Baltijas jūras Rīgas jūras līča krasta kāpu aizsargjoslas vispārīgu raksturojumu, ievērojot tiesu praksē, literatūrā un publikācijās pausto. Darba gaitā autore secina, ka pastāv problēmas, kas saistītas ar nepareizu Aizsargjoslu likuma 36.pantā ietverto normu iztulkošanu un piemērošanu, kā arī Aizsargjoslu likuma nenoteiktību.  Autores ierosinājumi ir vērsti uz Aizsargjoslu likuma pilnveidošanu, tajā ietverot “jaunizveidota zemes vienība” definīciju, paredzot vadlīnijas, kas Ministru kabinetam ir jāvērtē, pieņemot lēmumu par meža zemes, kas atrodas krasta kāpu aizsargjoslā, atmežošanu, kā arī ietverot Aizsargjoslu likumā normu, kas atļautu būvniecību, kad ēka ir gājusi bojā force majeure rezultātā.",0
511,Satversmes tiesnešu atsevišķās domas,"Maģistra darba tēma ir “Satversmes tiesas tiesnešu atsevišķās domas”. Satversmes tiesai ir nozīmīga loma demokrātijas un tiesiskuma stiprināšanā. Satversmes tiesas spriedumiem ir būtiska nozīme demokrātiski tiesiskas valsts stiprināšanā. Satversmes tiesas spriedumi ir vispārsaistoši, galīgi un nepārsūdzami. Satversmes tiesas tiesnešu atsevišķo domu institūtam nav šāda juridiskā spēka, tomēr Satversmes tiesas tiesnešu atsevišķās domas tiek plaši analizētas.   Līdz ar to, darbā autore apzināsies Satversmes tiesas nolēmuma juridisko dabu kopsakarā ar juridisko kultūru, izpētīs tiesnešu atsevišķo domu jēdzienu, būtību, priekšrocības un trūkumus. Pamatojoties uz izpētīto, darba mērķis ir veikt analīzi par piecu Latvijas Republikas Satversmes tiesas tiesnešu atsevišķajām domām, kas veltītas Latvijas Republikas Satversmes 105.pantam. Darbs sastāv no 4 nodaļām, 12 apakšnodaļām, ievada un kopsavilkuma. Darbā izmantoti tādu autoru darbi, kā R. Dvorkina, H. L. A. Harta, A. Baraka u.c.   Atslēgvārdi: Satversmes tiesas tiesnešu atsevišķās domas, Satversmes tiesa, juridiskā kultūra, tiesu varas neatkarība, tiesiska valsts, Latvijas Republikas Satversmes 105.pants",0
512,Nodokļu tiesību ietekme uz personas autonomijas principu,"Maģistra darbā tiek analizēta nodokļu tiesību ietekme uz personas autonomijas principu un nodokļu maksātāja pienākumu līdzsvarošana ar personas autonomijas principu. Tiesību filozofija ir gudrības mīlestība. Līdz ar to maģistra darba tēmas izstrāde saistīta ne tikai ar normatīvā regulējuma un tiesu prakses analīzi, bet tā konfrontēta ar tiesību teorijas un tiesību filozofijas (doktrīnas) atziņām. Darbā konstatēts, ka nodokļu tiesībās leģitīmais mērķis atšķirīgas attieksmes piemērošanai pret personām, kuras atrodas vienādos un salīdzināmos apstākļos un kuras bauda vienādu personas autonomiju, ir jāpamato ar sociāli atbildīgas valsts principu. Nepastāvot šādai kopsakarībai, valsts rīkojas netaisnīgi. Ikvienam sabiedrības loceklim ir pienākums maksāt nodokļus, lai veicinātu valsts labklājību, un tikai sociālais taisnīgums attaisno personas autonomijas ierobežošanu. Latvijas nodokļu tiesībās pastāv regulējums, kurā nav līdzsvaroti nodokļu maksātāja pienākumi ar personas autonomijas principu.",0
513,Tiesību uz vārda brīvību (iegūt informāciju) samērīgums ar valsts amatpersonu un valsts pārvaldē nodarbināto tiesībām uz privātās dzīves neaizskaramību,"Informācijas par valsts amatpersonu un valsts pārvaldē nodarbināto atlīdzību publiskošana vai izsniegšana ierobežo šo personu tiesības uz privātās dzīves neaizskaramību, savukārt informācijas nesniegšana ierobežo sabiedrības tiesības uz vārda brīvību. Maģistra darba mērķis ir noskaidrot, vai sabiedrības tiesības iegūt informāciju, kas skar valsts amatpersonu un valsts pārvaldē nodarbināto privāto dzīvi – informāciju par šīm personām izmaksāto atlīdzību –, ir samērīgas ar šo personu tiesībām uz privātās dzīves neaizskaramību. Darba rezultātā autors secina, ka sabiedrībai ir tiesības un leģitīma interese zināt valsts budžeta līdzekļu izlietojumu konkrētu valsts amatpersonu atlīdzībai. Tomēr sabiedrībai vispārīgi nevar rasties leģitīma interese par katras valsts pārvaldē nodarbinātās personas atlīdzību, kurai nav valsts amatpersonas statusa. Autors sniedz priekšlikumus tiesiskajam regulējumam, lai iespējami samērotu sabiedrības tiesības uz vārda brīvību un valsts amatpersonu un valsts pārvaldē nodarbināto tiesības uz privātās dzīves neaizskaramību.",0
514,Bezmantinieka mantas institūta tiesiskais regulējums un tā problēmaspekti.,"Ar fiziskas personas miršanas fakta iestāšanos, tā nereti aiz sevis atstāj dzīves laikā iegūtās kustamās un nekustamās lietas, kā arī neizlietotas tiesības, saistības, ko juridiskā terminā dēvē par mantojumu.  Gadījumos, kad mantojuma masai nav mantinieku vai tie mantojumu ir atraidījuši, mirušās personas manta atzīstama par bezmantinieka mantu, un likumā noteiktajā kārtībā tā ir piekritīga valstij.  Maģistra darbs “Bezmantinieku mantas tiesiskais regulējums un tā problēmaspekti” ietvaros tika analizēts bezmantinieku mantas jēdziens, tā vēsturiskā attīstība un tā tiesiskais regulējums Latvijas Republikas tiesiskajā telpā, papildus minētajam analizēta zvērinātu notāru darbība un zvērināta tiesu izpildītāju rīcība ar bezmantinieka mantu, kā arī veikts salīdzinājums ar Igaunijas mantojuma tiesību tiesisko regulējumu saistībā ar mantojumu un bezmantinieka mantas institūtu. Pētījuma rezultātā autore izzina problēmjautājumus saistībā ar bezmantinieka mantas tiesisko regulējumu un izsaka priekšlikumus problēmjautājumu risināšanai.",0
515,Kredītiestāžu uzraudzības kompetenču sadale vienotā uzraudzības mehānisma ietvaros,"Vienotais uzraudzības mehānisma izveidošana ir unikāla Eiropas Savienības konstitucionālajā un administratīvajā sistēmā. Tā ir finanšu uzraudzības sistēma, ko veido ECB un nacionālās kompetentās iestādes. Tas, ka vienotā uzraudzības mehānisma pamatā ir dažādi autonomi elementi, kas atrodas gan nacionālajā, gan Eiropas Savienības līmenī, rada plašas sekas no juridiskās zinātnes viedokļa. Vienotā uzraudzības mehānisma īpašā struktūra rada jautājumus par mijiedarbību starp dažādajiem administratīvajiem līmeņiem un veidiem, kā dažādu līmeņu dalībnieki sadarbojas, lai īstenotu kopīgus uzdevumus un politiskos mērķus. Šī iemesla dēļ ir aktualizējies jautājums par kompetenču sadali starp ECB un nacionālajām kompetentajām iestādēm. Šajā darbā tiek apskatīti problēmjautājumu, kuri izriet no Vienotā uzraudzības mehānisma tiesiskā regulējuma, kā arī šo jautājumu iespējamie risinājumi.",0
516,Publiskajā sektorā nodarbināto personu atlīdzības publiskošanas problemātika,"Maģistra darbā aplūkots šobrīd Latvijā aktuālais jautājums par publiskajā sektorā strādājošo darbinieku atlīdzības publiskošanu, identificējot personas, kad arvien aktuālāks Eiropas Savienībā ir kļuvis jautājums par personas datu aizsardzību. Šī temata ietvaros ir konstatējama divu cilvēktiesību normu sadursme, kas pieprasa detalizētu izvērtējumu par cilvēktiesību līdzsvarošanu. Maģistra darba “Publiskajā sektorā nodarbināto personu atlīdzības publiskošanas problemātika” mērķis ir izpētīt un analizēt Latvijas Republikas publiskajā sektorā nodarbinātajiem darbiniekiem aprēķinātās atlīdzības publiskošanu, identificējot personas, konstitucionalitāti un atbilstību starptautiskajam un Eiropas Savienības tiesību regulējumam.  Veicot pētījumu, darba autore izdara savus secinājumus par efektīvāko risinājumu, lai tiktu līdzsvarotas abas sadursmē nonākušās cilvēktiesības.",0
517,Advokātu kriminālprocesuālā imunitāte saistībā ar profesionālo noslēpumu,"Maģistra darbā pētīta kriminālprocesuālā imunitāte advokātiem, kas cieši saistīta ar advo-kātu profesionālā noslēpuma aizsardzības nepieciešamību. Šobrīd praksē pastāv vairāki jautā-jumi, kas līdz galam nav regulēti Kriminālprocesa likumā, līdz ar to rodas problēmas ar konkrē-tas tiesību normas precīzu piemērošanu.  Advokātu kriminālprocesuālās imunitātes pamatā ir klienta noslēpuma aizsargāšana, kon-fidencialitātes ievērošana, veicinot advokāta un klienta savstarpējo uzticēšanos, kā arī advokāta spēju pilnvērtīgi sniegt juridisko palīdzību, līdz ar to arī nodrošinot taisnīgu lietas izskatīšanu un izskaužot valsts varas pozīcijas izmantošanu.",0
518,"Apzināti nepatiesas liecības, atzinuma, tulkojuma, paskaidrojuma un pieteikuma sniegšana ( Krimināllikuma 300. pants)","Visai bieži nākas dzirdēt sabiedrības nostāju par to, ka pirmstiesas un tiesvedības procesi ir pārāk ilgi, tādējādi maģistra darba ietvaros darba autore pievērsīsies vienam no apstākļiem, kuru dēļ gan pirmstiesas kriminālprocesi, gan tiesvedības procesi var un bieži vien arī ieilgst, proti, darba autore analizēs apzināti nepatiesu liecību, atzinumu, tulkojumu, paskaidrojumu un pieteikumu sniegšanu, par kuru izdarīšanu kriminālatbildību paredz Krimināllikuma 300. pants. Maģistra darba ietvaros darba autore analizēs Krimināllikuma 300. panta vēsturisko attīstību, to, kā tieši izpaužas nodarījuma izdarītāja darbības, īsumā ieskicēs atbildības jautājumu, vēršot uzmanību uz galvenajiem problēmjautājumiem attiecībā uz Krimināllikuma 300. panta piemērošanu, kā arī analizēs ārvalstīs esošo regulējumu, kurš būtu pielīdzināms Krimināllikuma 300. pantam. Autores ieskatā darba izvēlētais temats ir aktuāls, jo tiesiskas un demokrātiskas valsts viens no pamatiem ir tiesiska un efektīvi funkcionējoša tiesu vara, kas atbilstoši varas dalīšanas principam ir viens no trijiem varas atzariem, ar tik pat tiesisku un efektīvu pirmstiesas kriminālprocesu. Tādējādi autores ieskatā ir svarīgi novērst jebkādus traucēkļus minēto procesu atbilstošai darbībai, kas būtu arī personu saukšana pie kriminālatbildības nepatiesu ziņu sniegšanas gadījumā, kas viennozīmīgi kavē gan pirmstiesas kriminālprocesus, gan tiesas procesus, tomēr, kā to darba autore konstatējusi darba izstrādes laikā, Krimināllikuma 300. panta piemērošanas ziņā pastāv zināmas problēmas un nekonsekvence.",0
519,Drošības naudas piemērošanas problēmas un risinājumi,"Maģistra darba ietvaros par tēmu ‘’Drošības naudas piemērošanas problēmas un risinājumi’’ tiek apskatīti divu drošības līdzekļu - drošības naudas un apcietinājuma aizstāšana ar drošības naudu - tiesību institūta vēsturiskā attīstība Latvijā, jēdziens, mērķis un to piemērošana, analizēta šo drošības līdzekļu efektivitāte, pētīti piemērošanas kritēriji un normatīvo aktu regulējums. Darbā ieteikti citu valsts prakses piemēri. Apskatītas tiks drošības naudas apmēra noteikšanas problēmas, to iemaksātās naudas izcelsme noteikšanas riski, meklēti tā risinājumi un piedāvāti grozījumi Kriminālprocesa likumā.",0
520,Eiropas Padomes konvencijas par vardarbības pret sievietēm un vardarbību ģimenē novēršanu un apkarošanu analīze un  atbilstība Latvijas Republikas Satversmei,"Lielākā daļa iebildumu un pieņēmumu par Eiropas Padomes Konvenciju par vardarbības pret sievietēm un vardarbības ģimenē novēršanu un apkarošanu jeb Stambulas konvenciju izriet no tajā iekļautā sociālā dzimuma jēdziena, to skatot sociālās teorijas izpratnē. Darba mērķis ir noteikt Stambulas konvencijas tvērumu un atbilstību Satversmei, tāpēc autore noskaidros konvencijas interpretācijas nosacījumus un robežas, kā arī sociālā dzimuma nozīmi konvencijā. Darba beigās autore ir secinājusi, ka par Stambulas konvenciju izteiktie iebildumi izriet no neprecīzas konvencijas interpretācijas, normas netulkojot tās objekta un mērķa ietvaros. Stambulas konvencijā iekļautais sociālā dzimuma koncepts jau šobrīd darbojas Latvijas tiesību sistēmā, tāpēc konvencija ir uzskatāma par atbilstošu Satversmei.",0
521,Civillietas sagatavošana iztiesāšanai.,"Lietas sagatavošana iztiesāšanai ir civilprocesa obligātā stadija, kurā tiesa un lietas dalībnieki veic vairākas nozīmīgas procesuālās darbības, kuras atstāj nopietnu iespaidu uz turpmāko lietas izskatīšanas procesu. Darba ietvaros pētīts lietas sagatavošanas iztiesāšanai kā procesa stadijas mērķis un iespējas uzlabot procesu labākai mērķa sasniegšanai, salīdzinot Latvijas regulējumu ar Skandināvijas valstu regulējuma aspektiem. Autore īpaši aplūkojusi sagatavošanas sēžu nozīmi procesā kā arī tiesas nolēmumu iespējas lietas sagatavošanas iztiesāšanai procesā, tajā skaitā pieņemot spriedumu. Darba mērķis ir izpētīt un uzsvērt lietas sagatavošanas iztiesāšanai nozīmi lietas virzībā, piedāvājot arī iespējamos uzlabojumus procesa efektivitātes veicināšanai. Pētījuma ietvaros autore ir analizējusi lietas dalībnieku statusu nozīmi lietas sagatavošanā, sagatavošanas sēžu nepieciešamību, kā arī tiesas iespējas izskatīt lietu pēc būtības vēl sagatavojot lietu iztiesāšanai. Darba rezultātā autore secina, ka lietas sagatavošanas iztiesāšanai mērķis šobrīd netiek pilnībā sasniegts, kamdēļ tiesā ir aktīvāk jāizmanto tām Civilprocesa likumā paredzētās tiesības gan attiecībā uz sagatavošanas sēžu rīkošanu, gan lietas dalībnieku sodīšanu par negodprātīgu tiesību un pienākumu izmantošanu. Autore arī piedāvā veikt papildinājumus Civilprocesa likumā, paredzot iespēju tiesai taisīt spriedumu sagatavošanas sēdē, ja atbildētājs prasību ir atzinis pilnā apmērā.",0
522,Publisko iepirkumu valsts drošības un aizsardzības jomā piemērošanas priekšnoteikumi un izņēmumi,"Iepirkumiem valsts aizsardzības un drošības jomā ir atvēlēti ievērojami līdzekļi. Ne vienmēr aizsardzības un drošības jomas iepirkums tiek veikts likumīgi vai nepamatoti neveikts vispār, pamatojoties uz īpašiem jomu raksturojošiem izņēmumiem. Tādējādi tiek prettiesiski ierobežota konkurence piegādātāju starpā, atkāpjoties no ES noteiktajām pamatbrīvībām. Valsts aizsardzības un drošības jomas iepirkumus regulē atšķirīgi noteikumi no iepirkumiem citās jomās. Ņemot vērā aizsardzības un drošības jomas specifiku, risks šīs jomas iepirkumu piemērot nepamatoti ir lielāks. Attiecīgi autors darbā, jo īpaši pamatojoties uz tiesu praksi un teorijas atziņām, raksturo, kā izprotami aizsardzības un drošības jomas iepirkumi un kādos gadījumos tie ir jāveic, kā arī kādos gadījumos dalībvalsts pasūtītājs ir tiesīgs nepiemērot iepirkumu procedūru.  Atslēgvārdi: publiskais iepirkums, konkurss, valsts drošība, valsts aizsardzība, konkurence",0
523,Piemērojamais likums pārrobežu ceļu satiksmes negadījumos,"Maģistra darbā aplūkota pārrobežu ceļu satiksmes negadījumu tiesību aktu piemērojamības problemātika, kas nav plaši pētīta, bet ir nozīmīga starptautisko privāttiesību sastāvdaļa, skatot ceļu satiksmes negadījumu lietas, kurās ir ārvalsts elements. Darba mērķis ir apzināt pārrobežu ceļu satiksmes negadījumu piemērojamā likuma kritērijus un to ietvaru. Lai to sasniegtu, autore pētīs Hāgas konvencijas un Roma II regulas tiesību normu saturu, kā arī to praktisku piemērojamību. Darbā iegūtie rezultāti: autore piedāvā izveidot vienotu tiesisko pieeju pārrobežu ceļu satiksmes negadījumos, ES teritorijā piemērojot tikai Roma II regulas tiesību normas.",0
524,Dizainparauga tiesiskās aizsardzības apjoms.,"Autore šajā darbā analizē dizainparauga jēdzienu un izpratni, dizainparauga reģistrēšanu un tā tiesiskās aizsardzības apjoma vērtējumu, lai palielinātu sabiedrības informētību par dizainparauga kā intelektuālā īpašuma aizsardzības nepieciešamību. Maģistra darba mērķis ir noskaidrot dizainparauga tiesiskās aizsardzības apjomu un tā problemātiku.  Šajā darbā tiek atspoguļota dizainparauga izpratne un kā dizainparaugs tiek definēts Latvijai saistošajos tiesību aktos, kuri regulē dizainparaugu tiesisko aizsardzību. Pētījumā tiek skaidrota dizainparauga jēdziena nošķiršana no cita veida rūpnieciskā īpašuma, piemēram, no preču zīmēm.  Autore identificē dizainparauga īpašnieka tiesību tvērumu un detalizēti atspoguļo dizainparaugu reģistrācijas mehānismus nacionālā līmenī, kā arī apskata reģistrācijas procedūru Eiropas Savienības un starptautiskā līmenī. Autore atbalsta nepieciešamību izslēgt no 2002. gada 21. oktobra Komisijas Regulas (EK) Nr. 2245/2002, ar ko īsteno Padomes Regulu (EK) Nr. 6/2002 par Kopienas dizainparaugiem, 4. panta otrajā punktā noteikto dizainparauga attēlojuma skaita ierobežojumu. Autore darbā arī akcentē reģistrēta dizainparauga īpašnieka tiesības un priekšrocības salīdzinot ar nereģistrētām tiesībām (autortiesībām), kā arī “labvēlības perioda” regulējumu un nepieciešamību visās valstīs saskaņot pilnībā “labvēlības perioda” regulējumu.  Attiecībā par dizainparauga reģistrācijas procesu, autore uzsver nepieciešamību veicināt dizainparaugu īpašnieku informētību par dizainparauga reģistrācijas procesu, iekļaujot Latvijas Republikas Patentu valdes lēmumā par dizainparauga reģistrāciju atsauci - par tiesībām iebilst par dizainparauga reģistrāciju -, kas ir noteikts Dizainparaugu likumā. Kā arī autore uzsver nepieciešamību izstrādāt MK noteikumus “Dizainparaugu un dizainparaugu pieteikumu noteikumi”, kas regulētu dizainparaugu reģistrācijas pieteikumu prasības.  Autore darbā arī atspoguļo Apelācijas padomes izskatītās lietas par dizainparaugiem un sniedz būtiskus secinājumus no šīm lietām, kā arī par jēdzienu “informētais lietotājs”, kurš ir nosakāms, atkarībā no katras iebilduma lietas specifikas.",0
525,Testatora patiesā griba un tās noskaidrošana.,"Testatora griba mantojuma tiesībās tiek uzskatīta par vadošo principu. Gan tiesību zinātnieku vidū, gan arī tiesu praksē ir pausti atšķirīgi viedokļi par testatora spēju paust savu gribu un par testatora patiesās gribas noskaidrošanu, atklājoties mantojumam. Maģistra darba mērķis ir pētīt un analizēt testatora gribas paušanas veidus, kā arī testatora patiesās gribas noskaidrošanas paņēmienus gan zvērinātam notāram, sagatavojot publisku testamentu, gan tiesām, izšķirot strīdus prasības tiesvedības kārtībā. Darba uzdevumi ir izpētīt testatora gribas institūta vēsturisko attīstību, kā arī noskaidrot un salīdzināt mantojuma tiesību pamatprincipus un testatora gribas institūta izpratni, tā piemērošanu citās valstīs – Lietuvā, Igaunijā un Vācijā. Darba rezultātā tiek secināts, ka prasība par testatora spēju paust savu gribu ir atšķirīgi piemērojama privātajiem un publiskajiem testamentiem, taisot publisku testamentu, testators savu gribu var paust dažādos veidos, turklāt personas rīcībspējas ierobežojums, ja persona ir spējīga savu gribu paust, neietekmē personas testamentspēju un nav pamats, lai atteiktu taisīt publisku testamentu. Tiek piedāvāti grozījumi Civillikuma 439., 440., 446. pantā, izslēdzot Civillikuma 442. pantu un Bāriņtiesu likuma 67. panta trešo daļu.",0
526,Cilvēku tirdzniecības krimināltiesiskie aspekti,"Maģistra darbā “Cilvēku tirdzniecības krimināltiesiskie aspekti” ir pētītas cilvēku tirdzniecības nozieguma sastāvu veidojošās pazīmes, kas ir būtiskas šī nozieguma kvalifikācijā, vienlaikus aprakstot cilvēku tirdzniecības attīstības tendenču radītos riskus, lai nodrošinātu efektīvāku cīņu pret cilvēku tirdzniecību un tās paveidu – personas nosūtīšanu ar tās piekrišanu seksuālai izmantošanai.  Maģistra darba ietvaros tiek veikta plaša nacionālā, starptautiskā un ārvalstu tiesiskā regulējuma analīze, nosakot kopīgās un atšķirīgās iezīmes tiesību normu attīstībā un izvērtējot nepieciešamību pilnveidot nacionālo normatīvo regulējumu. Maģistra darba mērķis ir izvērtēt, vai spēkā esošais nacionālais normatīvais regulējums, kas nosaka atbildību par cilvēku tirdzniecību, ir pilnvērtīgs un nodrošina cilvēku tirdzniecības apkarošanu un novēršanu, ņemot vērā šī nozieguma attīstības tendences.  Atslēgvārdi: cilvēku tirdzniecība, ekspluatācijas formas, ievainojamība, cilvēku tirdzniecības upuris.",0
527,Tiesiskās aizsardzības līdzekļu piemērošanas problēmas ierēdņa prettiesiskas atbrīvošanas gadījumā,"Maģistra darbā “Tiesiskās aizsardzības līdzekļu piemērošanas problēmas ierēdņa prettiesiskas atbrīvošanas gadījumā” izpētīti jautājumi saistībā ar prettiesiski atbrīvotu valsts civildienesta ierēdņu atjaunošanu dienestā un šīm personām piešķiramo kaitējuma atlīdzinājumu. Darba mērķis ir padziļināti analizēt jautājumus, kas saistīti ar tiesību aizsardzības līdzekļu piemērošanu prettiesiski atbrīvotām personām, lai atklātu ar šo tiesību institūtu saistītos problēmjautājumus. Darba ietvaros analizēts prettiesiski atbrīvotu ierēdņu atjaunošanas process. Īpaša uzmanība darba izstrādē pievērsta tiesu prakses izpētei attiecībā uz zaudējumu un nemantiskā kaitējuma atlīdzināšanu lietās par ierēdņu prettiesisku atbrīvošanu no valsts civildienesta, lai izdarītu atlīdzinājumu piešķiršanas procesā ievērojamo principu apkopojumu.",0
528,Komersanta firmas izvēle un ierobežojumi.,"Reģistrējot uzņēmumu komercreģistrā, persona saskaras ar daudz dažādiem nosacījumiem un ierobežojumiem, lai rezultātā saņemtu pozitīvu komercreģistra valsts notāra lēmumu. Bieži vien komersants, izvēloties savu firmu, nemaz neapzinās firmas izvēles nozīmi, tomēr tas var būt sākums sava uzņēmuma pamanāmības un atšķiramības veicināšanai. Rezultātā ir nepieciešams izvēlēties tādu komersanta firmu, kas atbilst normatīvajam regulējumam un pasargā komersantu no trešo personu iespējamā tiesību aizskāruma. Līdz ar to darbā sīkāk tiek apskatīti iespējamie firmas izvēles ierobežojumi gan praksē, gan teorijā, sniedzot plašāku ieskatu firmas izvēles ierobežojumos gan no Uzņēmumu reģistra, gan uzņēmuma reģistrācijas puses. Analizējot atsevišķus normatīvos aktus un prakses materiālus, tika piedāvāti iespējamie risinājumi komersanta firmas izvēlē, lai novērstu komersanta firmas reģistrācijas atteikumu vai prettiesisku firmas izmantošanu. Tādā veidā Īstenojot darba mērķi - analizēt firmas ierobežojumu un principu funkcionēšanu teorijā un praksē, kā arī atrast iespējamos problēmu risinājumus.",0
529,Autortiesību aizsardzības mehānismi.,"Autortiesību aizsardzības mehānismi ir noteikti dažādos veidos. Tie tiek regulēti gan privāttiesību līmenī, gan publisko tiesību līmenī. Autortiesību aizsardzība ir vitāli svarīga mūsdienu progresīvajā pasaulē, lai aizsargātu personu intelektuālās un radošās darbības rezultātus, bet autortiesību subjektiem pieejamie aizsardzības mehānismi ir pieejami necentralizēti un dažkārt visefektīvākais tiesību aizsardzības īstenotājs ir privāttiesiskais sektors. Maģistra darba mērķis ir izpētīt dažus autortiesību aizsardzības mehānismus, kas var tikt īstenoti kā preventīvi līdzekļu vai pēc tiesību aizskāruma. Darba rezultātā autors izceļ problēmjautājumu, kas saistīts ar pieejamo autortiesību aizsardzības nepārskatāmību, nepieciešamību personām preventīvi nodrošināt savu autortiesību aizsardzību un nevienprātību termina “autortiesības” un “pavairošanas tiesības” lietošanā. Atslēgvārdi: autors, autortiesības, pavairošanas tiesības, autortiesību aizsardzības mehānismi, autortiesību aizsardzības līdzekļi, kolektīvais pārvaldījums.",0
530,Atbildība par videi nodarīto kaitējumu neatkarīgi no vainas.,"Eiropas Parlamenta un Padomes direktīvā 2004/35/EK (2004.gada 21.aprīlis) par atbildību vides jomā attiecībā uz videi nodarītā kaitējuma novēršanu un atlīdzināšanu un Vides aizsardzības likumā regulētais stingrās atbildības institūts paredz operatora atbildību neatkarīgi no vainas par videi nodarīto kaitējumu vai tiešiem kaitējuma draudiem, kas ir radušies, veicot noteiktas profesionālās darbības. Maģistra darba mērķis ir veikt Vides aizsardzības likumā ietvertās stingrās atbildības regulējuma analīzi, pētot gan stingro atbildību ierobežojošos faktorus – dabas resursus, kuriem var tikt nodarīts kaitējums, profesionālās darbības un kaitējuma būtiskumu –, gan videi nodarītā kaitējuma novēršanas un atlīdzināšanas regulējumu. Tāpat tiek analizēts stingrās atbildības pamatā esošais princips “piesārņotājs maksā”, kā arī operatora jēdziens, un pētītas problēmas, kas rodas nosakot atbildīgo personu, gadījumos, kad kaitējums videi radies vairāku operatoru veikto darbību rezultātā. Darba rezultātā tiek secināts, ka atsevišķos gadījumos normatīvais regulējums attiecībā uz stingro atbildību un kaitējuma videi atlīdzināšanu ir nepilnīgs, tādējādi tiek piedāvāti priekšlikumi, lai to padarītu efektīvāku, kā arī veicinātu vides aizsardzības interešu ievērošanu.",0
531,Fiziskās personas maksātnespējas procesa izbeigšanas priekšnosacījumi un to atbilstība procesa mērķim.,"Pētījumā autore analizēja šobrīd aktuālu problēmu maksātnespējas jomā – kreditoru interešu aizsardzības trūkums, izbeidzot fiziskās personas maksātnespējas procesu, ja attiecībā uz parādnieku pastāv Maksātnespējas likumā 130.pantā un 153.pantā noteiktie procesa ierobežojumi.  Šā pētījuma mērķis bija pamatot tāda regulējuma maksātnespējas jomā ieviešanas nepieciešamību, saskaņā ar kuru, pastāvot maksātnespējas procesa ierobežojumiem, kreditoriem būtu tiesības lemt par parādnieka procesa turpināšanu vai izbeigšanu. Pētījuma rezultātā izvirzīts ierosinājums ieviest maksātnespējas regulējumā jaunu koncepciju, kuras pamatā būtu kreditoru interešu aizsardzība saņemt prasījumu apmierinājumu arī negodprātīga parādnieka maksātnespējas procesā, pakļaujot viņu nelabvēlīgākajiem procesa noteikumiem.",0
532,Personas datu nosūtīšanas un pienācīgas drošības jēdzienu tvērums vispārīgās datu aizsardzības regulas kontekstā,"Personas dati tiek uzskatīt par jauno “zeltu”. Savukārt, šī ekonomiskā labuma pilnvērtīga apgūšana mūsdienu pasaulē nav iedomājama bez datu nosūtīšanas. Līdz ar to personas datu aizsardzības regulējuma attīstība un lielāku sodu piemērošana pārkāpumu gadījumā no valsts puses ir tikai loģisks solis, lai aizsargātu fizisku personu tiesības un intereses no pārmērīgas personu datu apstrādes komersantu interesēs. Darba mērķis ir noteikt “datu nosūtīšanas” un “pienācīgas aizsardzības” jēdzienu tvērumu VDAR kontekstā. Pētījuma ietvaros tiks atklātas datu nosūtīšanas regulējuma problēmas, kā arī apkopoti kritēriji, lai datu apstrādi varētu uzskatīt par pienācīgi aizsargātu.",0
533,"Subjektīvās tiesības iebilst pret iepirkuma līgumu, kas noslēgts nepiemērojot likumā noteiktās procedūras","Līgumslēgšanas tiesību nelikumīga tieša piešķiršana ir vissmagākais pārkāpums publisko iepirkumu jomā, kura novēršanai paredzēts tiesību aizsardzības līdzeklis – iepirkuma līguma atzīšana par spēkā neesošu. Maģistra darba mērķis ir identificēt problēmas, kas saistītas ar subjektīvo tiesību konstatēšanu pieteikuma par iepirkuma līgumu iesniegšanai. Darba ietvaros tiek aplūkots iepirkuma līguma pārsūdzēšanas tiesību institūts, analizēti pieteikuma par iepirkuma līgumu procesuālie aspekti, kā arī līguma atzīšanas par spēkā neesošu sekas un zaudējumu atlīdzības iespējas. ES tiesas un Augstākās tiesas nolēmumu izpēte un citu valstu pieredzes aplūkošana autorei ļāvusi izdarīt secinājumus par būtiskākajiem problēmjautājumiem, kas saistīti ar subjektīvajām tiesībām iebilst pret iepirkuma līgumu, kā arī piedāvāt risinājumus iepirkuma līguma pārsūdzības institūta efektivitātes uzlabošanai.",0
534,3D printēšana un intelektuālā īpašuma tiesības Latvijā.,"Par trīsdimensionālo printēšanu ar katru dienu var dzirdēt arvien vairāk, vai tas būtu saistīts ar jaunas ortozes izmantošanu medicīnā vai lidmašīnas izgatavošanu. Līdz ar printeru cenu samazināšanos un šai jomai veltīto interneta platformu popularizēšanos, 3D printēšana ar katru dienu kļūst arvien pieejamāka ikvienam mājas apstākļos, tomēr šajā tehnoloģijā joprojām ir daudz neskaidrību un tā raisa jaunus jautājumus, kuriem ir kā tiesisks un ētisks, tā ar veselību un drošību saistīts aspekts.  Maģistra darbā izvērtēti potenciālie autortiesību un patentu tiesību pārkāpumi 3D printēšanas procesā un meklētas atbildes, kā, piemērojot spēkā esošo nacionālo un Eiropas Savienības normatīvo regulējumu, tiesību subjekts var aizsargāt savas tiesības.",0
535,Sievietes tiesības brīvi noteikt pār sava ķermeņa integritāti,"Maģistra darba tēma ir “Sievietes tiesības brīvi noteikt pār sava ķermeņa integritāti”. Šāda darba tēma izvēlēta, jo Latvijas Republikas Saeimā tika virzīti likuma grozījumi, ar vēlmi ierobežot tieši nedzemdējušu sieviešu tiesības ziedot savas olšūnas. Cilvēka pamattiesību ierobežojumam jābūt pamatotam un leģitīmam, kas neizriet no grozījumu anotācijas, tādēļ ierobežojums nedzemdējušām sievietem prima facie vērtējams kā nepamatots un diskriminējošs. Maģistra darbs izceļ problēmjautājumu starp valsts un privātpersonas attiecību samērošanu, proti, cilvēka brīvība no vienas puses un valsts tiesības ierobežot cilvēka pamattiesības no otras. Autore aizstāvēšanai izvirza tēzi, ka ierobežojums brīvi noteikt pār savu ķermeņi pārkāpj sievietes autonomiju un tiesības brīvi noteikt pār sava ķermeņa integritāti. Ziedošanas process starp sievietēm neatšķiras, tādēļ aizliegums ir atsevišķas grupas diskriminācija, jo nav konstatējams leģitīms pamats valstij ierobežot sievietes vai atsevišķas grupas tiesības brīvi noteikt pār savu ķermeni.",0
536,Taisnīgums-mīts vai realitāte tiesiskā valstī,"Maģistra darba temats ir “Taisnīgums – mīts vai realitāte tiesiskā valstī”.          Taisnīgums ir viens no demokrātiskas tiesiskas valsts pamatprincipiem. Latvijas Republikas Satversmes preambula paredz: “Uzticība Latvijai, latviešu valoda kā vienīgā valsts valoda, brīvība, vienlīdzība, solidaritāte, taisnīgums, godīgums, darba tikums un ģimene ir saliedētas sabiedrības pamats”. Taisnīgums kā vispārējais tiesību princips izriet no Satversmes kā valsts pamatnormas. Tomēr, vai varam apgalvot, ka taisnīgums patiesi tiek arī īstenots?         Maģistra darba mērķis ir izpētīt, vai tiesiskā valstī patiesi pastāv taisnīgums vai arī tas ir tikai mīts. Lai šo mērķi sasniegtu, maģistrante izvirzīja šādus uzdevumus – analizēt kā laika gaitā ir mainījies taisnīguma ideāls, kādi priekšnoteikumi vai mehānismi nosaka taisnīguma robežas un vai taisnīgums vienmēr prevalē pār citiem demokrātiskas tiesiskas valsts pamatprincipiem. Ņemot vērā, ka izvēlētā tēma ir pietiekoši plaša, maģistrante galvenokārt analizē taisnīgumu nodokļu tiesībās.          Darba rezultātā maģistrante ir secinājusi, ka, tā kā cilvēku izpratne par taisnīgumu atšķiras un līdz ar to ar likumu noteikts taisnīgums būs tikai relatīvs taisnīgums, jānonāk skeptiskā pozīcijā, ka taisnīgums tiesiskā valstī ir mīts.",0
537,Cietušā izpratne kriminālprocesā,"Latvijas krimināltiesību politikā noziedzīgā nodarījumā cietušās personas vajadzības tiek pakārtotas likumpārkāpēju sodīšanas funkcijai. Maģistra darba mērķis ir atklāt cietušās personas lomu un nozīmi kriminālprocesa ietvaros, pētot jēdziena “cietušais” izpratni un saturu, kā arī caurlūkojot cietušā tiesiskā statusa un tiesību normatīvo regulējumu. Pētījuma ietvaros autore pievēršas nozīmīgāko cietušā tiesību izpētei un analīzei, piedāvājot iespējamus risinājumus uz praksē un normatīvajā regulējumā atklātajiem problēmjautājumiem. Līdztekus autore rosina veikt plašākus pētījumus atsevišķu procesuālo un materiāltiesisko garantiju precizēšanas vai paplašināšanas nepieciešamībai.",0
538,Saeimas deputātu imunitāte,"Maģistra darba tēma „Saeimas deputātu imunitāte” ir aktuāla gan no teorētiskā, gan praktiskā viedokļa, jo Latvijā pastāvīgi tiek apšaubīta šī institūta nepieciešamība, kā arī Saeimai samērā bieži nākas lemt par piekrišanas došanu kriminālvajāšanas uzsākšanai vai citu procesuālu darbību veikšanai, kas raisa plašas diskusijas sabiedrībā. Maģistra darba mērķis ir, izpētot Saeimas deputātu imunitātes normatīvo regulējumu un tā piemērošanas praksi, sniegt iespējamos risinājumus imunitātes institūta darbības pilnveidošanai. Darbs ir strukturēts trijās daļās. Pirmajā daļā ir aplūkots imunitātes jēdziens un tā vēsturiskā attīstība. Darba otrajā un trešajā daļā ir secīgi aplūkota imunitātes institūta attīstība pirmajā un otrajā Latvijas neatkarības periodā. Darbā galvenokārt ir aplūkots imunitātes institūta neaizskaramības aspekts. Darba gaitā tika secināts, ka Saeimas kārtības rullī ir nepieciešams veikt grozījumus, atsakoties no deputāta automātiskās atstādināšanas gadījumā, kad Saeima ir devusi savu piekrišanu kriminālvajāšanas uzsākšanai pret Saeimas deputātu.  Darba apjoms ir 108 lapas, tajā skaitā 1 pielikums. Darbā izmantoti 128 avoti. Atslēgas vārdi: Saeima, imunitāte, neatbildība, neaizskaramība.",0
539,Sutenerisms,"Prostitūcija un sutenerisms kā asociāla parādība pastāvēja un pastāvēs visās valstīs neatkarīgi no tās kultūras un pretpasākumiem kādus tās veic cīņai pret šo problēmu. Ļoti bieži prostitūcija ir saistīta ar krimināli sodāmām aktivitātēm, jo tieši suteneri bieži ar draudiem un vardarbību iesaista personas, kuras nodarbojas ar prostitūciju nolūkā iedzīvoties uz tām. Darba mērķis ir izpētīt teorētiskos aspektus un risinājumus, kuri saistīti ar cīņu pret sutenerismu un izstrādāt priekšlikumus tās efektivitātes uzlabošanai cīņai pret sutenerismu. Lai minēto mērķi sasniegtu, ir izvirzīti šādi uzdevumi: padziļināti izanalizēt un izpētīt sutenerisma vēsturisko attīstību, tā jēdzienu, analizēt sutenerisma sastāvu, noskaidrot sutenerisma norobežošanas kvalifikācijas problēmjautājumus, pētīt padziļināti tiesu praksi, apskatot atsevišķus spriedumus, tai skaitā slēgtus tiesas spriedumus, kuri ir saistīt ar sutenerismu, noformulēt iespējamos priekšlikumus cīņai pret sutenerismu, kā arī apskatīt kāda ir kriminālatbildība par sutenerismu ārvalstu krimināllikumos un kā ārvalstīs cīnās pret šo problēmu.",0
540,Kukuļņemšanas un kukuļdošanas krimināltiesiskais regulējums,"Maģistra darba “Kukuļņemšanas un kukuļdošanas krimināltiesiskais regulējums” mērķis ir izpētīt un analizēt tādus korupcijas noziedzīgus nodarījumus kā kukuļņemšana un kukuļdošana, lai izprastu, ar kādam problēmām var saskarties tiesību normu piemērotāji, kvalificējot šos noziedzīgus nodarījumus. Kvalifikācijas problēmas ir dažādas: kukuļdošanas un kukuļņemšanas norobežošana no citiem noziedzīgiem nodarījumiem, nodoma analīze, brīdis, ar kuru kukuļdošana atzīstama par pabeigtu noziegumu, speciālā subjekta identificēšana, kukuļa pieprasīšanas un kukuļa izspiešanas norobežošana. Aplūkojot ārvalsts kukuļošanas krimināltiesisko regulējumu, nacionālo regulējumu un tiesu praksi, autors izdarīja savus secinājumus par kvalifikācijas problēmām un krimināltiesisko regulējumu. Atslēgvārdi: kukuļņemšana un kukuļdošana, pieprasīšana, izspiešana, OECD, eventuāls nodoms.",0
541,Noilguma institūta materiāltiesiskie un procesuālie aspekti komercdarījumos ar patērētājiem.,"Globalizācijas, digitalizācijas un tehnoloģiju straujā attīstība un tā ietekmē pieaugušās patērētāja tiesību aizsardzības prasības ir mudinājušas daudzas valstis ne vien pārskatīt un modernizēt noilguma institūta regulējumu atbilstoši mūsdienu tiesiskās vides prasībām, bet arī tā regulējumā nostiprināt patērētāja tiesību aizsardzību. Maģistra darbs “Noilguma materiāltiesiskie un procesuālie aspekti komercdarījumos ar patērētājiem” mērķis ir noteikt, vai Latvijā noilguma institūta regulējumā ir nostiprināta patērētāja aizsardzība attiecībās ar komersantiem, kā arī vai noilguma regulējums kopumā spēj pilnībā nodrošināt patērētājam un komersantam Satversmē garantētās tiesības uz taisnīgu tiesu. Īstenojot mērķi, tiek aprakstītas problēmas, ar kurām saskaras tiesību piemērotāji un kuras mēģināts atrisināt ar judikatūras atziņu palīdzību. Svarīgākās no tām saistītas ar komercdarījuma jēdziena interpretāciju, pieaugošām prasībām attiecībā uz kreditora atgādinājumu, lai tas pārtrauktu noilgumu, kā arī to, vai tiesām noilgums jāņem vērā pēc savas iniciatīvas (ex officio) vai tikai tad, ja uz to atsaucas patērētājs. Autore analizē minēto problēmu cēloņus un norāda uz iespējamiem uzlabojumiem noilguma regulējumā, lai nodrošinātu ne vien tiesisko noteiktību mantiskajās attiecībās, bet arī sniegtu patērētājam augstu tiesību aizsardzības līmeni.",0
542,Satversmes tiesas spriedumu nolēmumu daļas piemērošanas problemātika,"Maģistra darbā aplūkota Satversmes tiesas spriedumu nolēmumu daļas piemērošanas problemātika, kas nav plaši pētīta, bet ir nozīmīga Satversmes tiesas sprieduma sastāvdaļa, skatot augstāka juridiskā spēka tiesību aktam neatbilstošas tiesību normas spēka zaudēšanu. Darba mērķis ir apzināt Satversmes tiesas spriedumu nolēmumu daļas piemērošanas nosacījumus un veidus konstitucionālajā tiesvedībā. Lai to sasniegtu, autore pētīs Satversmes tiesas sprieduma nolēmuma daļas saturu un dažādību, kā arī analizēs nolēmuma daļas piemērošanas veidus un izpildes procesu.  Darbā iegūtie rezultāti: autore piedāvā Satversmes tiesas spriedumu nolēmumu daļas iedalījumu pēc tā stāšanās spēkā veida, kā arī izvirza priekšlikumus Satversmes tiesas sprieduma nolēmumu daļas piemērošanas procesa noteikšanai, atvieglojot tā izpildi.  Atslēgas vārdi: Satversmes tiesas spriedumu nolēmumu daļa, konstitucionālā kontrole, piemērošana, izpildes process.",0
543,Deleģētas likumdošanas institūts no varas dalīšanas aspekta,"Darba mērķis ir izpētīt deleģētās likumdošanas institūtu no varas dalīšanas aspekta.  Līdz šim tiesību teorijā nav bijis daudz pētījumu par izvirzīto tēmu. Tiesību doktrīnā un tiesu praksē ir atrodami argumenti par to, kāpēc valstij ir nepieciešama deleģētā likumdošana, un kāda ir tās pozitīvā ietekme. Tiek norādīts, ka tā nav saderīga ar varas dalīšanu, tomēr dziļāka analīze nav veikta.  Autore darbā secināja, ka deleģētā likumdošana ir izņēmums no varas dalīšanas principa, kuram gan normatīvajos aktos, gan tiesu praksē ir noteikti būtiski ierobežojumi. Lietderības apsvērumu dēļ, tas valstī ir nepieciešams, lai nodrošinātu valsts varas funkciju efektīvu realizēšanu. Varas dalīšanas princips, no kura izriet valsts varas atzaru savstarpējā kontrole, novērš deleģētās likumdošanas procesā pieļautos pārkāpumus, tādējādi garantējot likumību. Darbs sastāv no trīs nodaļām, desmit apakšnodaļām, ievada un kopsavilkuma. Darbā izmantoti Džona Loka, Šarla Luija de Monteskjē, Kārļa Dišlera un citu autoru darbi, kas ir pētījuši varas dalīšanas principu un deleģētās likumdošanas institūtu. Autore apkopojusi nozīmīgākās diskusijas tiesību zinātnieku starpā, kā arī analizējusi deleģētās likumdošanas institūtu tiesu praksē.",0
544,"Ārvalstu tiesību avotu izmantošana, piemērojot Latvijas tiesību normas:  metodika un prakse","Maģistra darbā “Ārvalstu tiesību avotu izmantošana, piemērojot Latvijas tiesību normas” ir pētīts, kā Latvijas tiesu praksē, interpretējot tiesību normas un veicot tiesību tālākveidošanu, tiek izmantoti Latvijas tiesību sistēmā neietilpstoši tiesību avoti. Darbā izpētīta nepilnīgā Latvijas prakse ārvalstu tiesību avotu izmantošanā. Saskaņā ar vispārējās tiesību teorijas atziņām, kā arī salīdzinošās juridiskās argumentācijas praksi, darbā tiek formulēta un pierādīta metodoloģiski augstvērtīgāka pieeja. Konkrētāk, tiek pamatots, ka, lai izvairītos no metodoloģiskām kļūdām un nepilnībām, kuru dēļ izmantotā argumentācija var tikt apšaubīta, ārvalstu tiesību avoti ir izmantojami funkcionālā vispārējo tiesību principu atvasināšanā un pilnveidošanā, tādējādi tiesību sistēmu dialogā tuvinot Latvijas tiesību izpratni Rietumu tiesību lokā valdošajām pamatnostādnēm.",0
545,Administratīvo tiesu dialogs ar Satversmes tiesu,"Administratīvās tiesas jau vairāk nekā 14 gadus iesaistās dialogā ar Satversmes tiesu, lai objektīvi un taisnīgi izspriestu tās izskatīšanā esošās lietas, tomēr līdz šim Latvijā minētais tiesu dialogs pētīts maz. Tālab darbā tiek pētīts ar tiesas pieteikuma palīdzību īstenotā administratīvo tiesu dialoga ar Satversmes tiesu veidošanās pamats, galvenās pazīmes, problēmjautājumi un attīstības virzieni, īpašu uzmanību pievēršot administratīvo tiesu kompetencei pašām veikt tiesību normu hierarhijas kontroli. Pētījuma rezultātā secināts, ka tiesu dialogs ir nozīmīgs procesuāls līdzeklis, ar kuru iespējams nodrošināt efektīvu un augstu personu pamattiesību aizsardzības līmeni, veidojot vienotu izpratni par konstitucionālajām vērtībām ne tikai administratīvajā procesā tiesā, bet arī Latvijas tiesību sistēmā kopumā.",0
546,Cietsirdīga izturēšanās pret dzīvniekiem,"Maģistra darba tēma ir “Cietsirdīga izturēšanās pret dzīvniekiem”. Darbā tiek pētīti noziedzīgi nodarījumi, kas ir vērsti pret dzīvniekiem. Aplūkota apdraudējamā objekta – dzīvnieks – rašanās vēsture, sākot no 1903.gada līdz mūsdienām. Aplūkoti cietsirdīgās izturēšanās pret dzīvniekiem objektīvās puses elementi, kas ir nepieciešami, lai iestātos kriminālatbildība. Darbā tiek aplūkota cietsirdīgas izturēšanās pret dzīvniekiem pamatsastāva un kvalificējošo pazīmju analīze. Aplūkota cietsirdīga izturēšanās pret dzīvniekiem atbildība, tās atšķirības gan no administratīvā pārkāpuma, gan vides tiesību aizsardzības spektra un starptautiskā regulējuma dzīvnieku aizsardzības jomā. Darbā tiek apskatīta kriminālatbildība par cietsirdīgu izturēšanos pret dzīvniekiem ārvalsts krimināllikumos.",0
547,"Mūža ieslodzījums, tā noteikšanas un izpildes nosacījumi","Maģistra darba temats ir “Mūža ieslodzījums, tā noteikšanas un izpildes nosacījumi”.  Mūža ieslodzījums šobrīd ir bargākais sods, kāds paredzēts Krimināllikumā. Tomēr mūža ieslodzījums ne vienmēr nozīmē ieslodzījumu līdz mūža galam. Latvijas regulējums paredz, ka uz mūžu notiesātie var tikt atbrīvoti pirms termiņa. Tomēr ir valstis, kur regulējums pirmstermiņa atbrīvošanu uz mūžu notiesātajiem neparedz. Eiropas Cilvēktiesību tiesa ir norādījusi, ka neparedzot uz mūžu notiesātajiem tiesības uz pirmstermiņa atbrīvošanu, tiek pārkāpts spīdzināšanas un necilvēcīgas apiešanās aizliegums. Arī attiecībā uz mūža ieslodzījuma izpildi un resocializāciju Latvijā ir saskatāmas vairākas problēmas, galvenā no tām ir, kā uz mūžu notiesātos sagatavot dzīvei brīvībā gadījumā, ja viņi tiks atbrīvoti pirms termiņa. Tā kā šogad teorētiski ir iespēja pirmajiem uz mūžu notiesātajiem iznākt brīvībā, apskatīt ar mūža ieslodzījumu saistītos problēmjautājumus ir sevišķi nozīmīgi.  Maģistra darba mērķis ir analizēt Latvijas un ārvalstu regulējumu, izpētīt, par kādiem nodarījumiem mūža ieslodzījums tiek piemērots Latvijas tiesu praksē, izpētīt ar mūža ieslodzījuma izpildi saistītos jautājumus un pirmstermiņa atbrīvošanas kārtību.  Darba rezultātā autore ir izvirzījusi galvenos problēmjautājumus, kas saistīti ar mūža ieslodzījuma regulējumu, tā izpildi un uz mūžu notiesāto iespējamo pirmstermiņa atbrīvošanu, kā arī sniegusi to risinājumu vai skaidrojumu.  Atslēgas vārdi: Mūža ieslodzījums, sodu izpilde, resocializācija, pirmstermiņa atbrīvošana.",0
548,"Parādnieka pārstāvja statuss, aktualitātes un problemātika juridiskās personas maksātnespējas procesā.","Maģistra darba temats ir ""Parādnieka pārstāvja statuss, aktualitātes un problemātika juridiskās personas maksātnespējas procesā"". Darbā ir raksturots parādnieka pārstāvja institūts, parādnieka pārstāvja atbildība un negodprātīga parādnieka pārstāvja ietekme uz juridiskas personas maksātnespējas procesu, kā arī analizēta parādnieka pārstāvja darbības uzraudzības nodrošināšana juridiskās personas maksātnespējas procesā, vienlaikus salīdzinot situāciju Latvijā ar normatīvo regulējumu Igaunijā.  Autors veica šo pētījumu, lai raksturotu parādnieka pārstāvja nozīmi juridiskās personas maksātnespējas procesā, kā arī lai norādītu uz aktualitātēm un pastāvošajām problēmām praksē attiecībā uz negodprātīga parādnieka pārstāvja saukšanu pie normatīvajos aktos paredzētās atbildības.  Vienlaikus autors ir sniedzis savu vērtējumu attiecībā uz pastāvošo tiesisko regulējumu, kā arī norādījis uz parādnieka pārstāvja darbības uzraudzības mehānisma pozitīvajiem un negatīvajiem aspektiem.",0
549,Prokurora funkcija izmeklēšanas uzraudzībā,"Ne vienmēr izmeklēšanas uzraudzība notiek, lai pēc iespējas ātrāk un efektīvāk nonāktu līdz taisnīgam krimināltiesisko attiecību noregulējumam. Lai notiktu veiksmīga izmeklēšanas uzraudzība, nepietiek vien ar uzraugošā prokurora aktīvu iesaisti. Ir nepieciešama kvalitatīva izmeklēšanas veikšana no izmeklētāja puses un izmeklētāja tiešā priekšnieka aktīva iesaistīšanās. Efektīva uzraudzības veikšana ir visu triju amatpersonu veiksmīga sadarbība, virzoties uz vienu kopīgu mērķi.  Maģistra darba mērķis ir izpētīt, spēt pamatot un labāk izprast izmeklētāju un uzraugošā prokurora savstarpējo sadarbības procesu. Saprast, kādā veidā var uzlabot izmeklēšanas uzraudzību. Tai skaitā, kā uzlabot izmeklētāju un uzraugošā prokurora sadarbību, lai veicinātu veiksmīgu izmeklēšanu un tās uzraudzību. Darba uzdevumi ir noskaidrot prokurora jēdzienu un lomu kriminālprocesā, aplūkot, kā prokurora statuss izpaužas ārvalstu tiesībās, praktiski iepazīt, kā tiek veikta izmeklēšanas uzraudzība un konstatēt būtiskākās problēmas uzraugošā prokurora un izmeklētāja sadarbībā, kā rezultātā tiek veikta nekvalitatīva izmeklēšana, konstatēt iespējamās normatīvā regulējuma nepilnības, praktiski izpētīt, kādas ir būtiskākās nepilnības un kļūdas izmeklētāju un uzraugošo prokuroru darbā. Veicot pētījumu ir secināts, ka lielāko problemātiku, veicot izmeklēšanas uzraudzību, sagādā kvalitatīva izmeklēšanas veikšana. Ir nepieciešama izmeklētāju papildus izglītošana un apmācīšana.",0
550,Juridiskas personas maksātnespējas procesa pazīmes.,"Juridiskas personas maksātnespējas process ir tiesiska rakstura pasākumu kopums, kura ietvaros no parādnieka mantas tiek segti kreditoru prasījumi, lai veicinātu parādnieka saistību izpildi. Parādniekam tiek piemērots juridiskās personas maksātnespējas process, ja ir kāda no juridiskās personas maksātnespējas procesa pazīmēm, šo pazīmju galvenais kritērijs ir maksājuma saistību nepildīšana, jeb maksāšanas kritērijs. Maksātnespējas procesa piemērošanai pietiek, ja tiek konstatēta kaut viena no likumā noteiktajām maksātnespējas pazīmēm.  Maģistra darba mērķis ir izpētīt un analizēt maksātnespējas procesa pazīmju būtību un to nozīmi maksātnespējas konstatēšanā, un to, kā Maksātnespējas likumā 57. pantā minētās pazīmes tiek interpretētas un piemērotas iesniedzot juridiskās personas maskātnespējas procesa pieteikumus tiesā. Kā viens no uzdevumiem tika izvirzīts izvērtēt esošā normatīvā regulējuma efektivitāti un lietderību, pasludinot juridisku personu maksātnespēju. Kā arī salīdzināt Latvijas juridisku personu maksātnespējas procesa normatīvo regulējumu ar citām valstīm. Analizējot judikatūru un esošo normatīvo regulējumu autore secināja, ka būtiska nozīme maksātnespējas konstatēšanā un palsudināšanā ir tiesību normu pareizai un precīzai interpretācijai un piemērošanai, procesuālas kļūdas var iniciēt nepareizu un neefektīvu rezultātu. Interpretējot un piemērojot Maksātnespējas likumā noteiktās tiesību normas, tās ir jāskata kopsakarībā ar likuma mērķi, uzdevumiem un tiesiskajiem principiem.",0
551,Pilngadīgu personu rīcībspējas ierobežošana,"Atbilstoši nacionālajam normatīvajam regulējumam rīcībspēja piemīt jebkurai pilngadīgai personai un to var ierobežot tikai likumā noteiktos gadījumos. Kopš 2013.gada 1.janvāra tika veiktas vērienīgas izmaiņas normatīvajā regulējumā, aizstājot pilnīgu rīcībspējas atņemšanu ar tās ierobežošanu mantiskajās attiecībās.  Maģistra darba mērķis ir izpētīt pilngadīgu fizisko personu rīcībspējas ierobežošanas un aizgādnības nodibināšanas nacionālo un starptautisko tiesību normatīvo regulējumu, tiesu praksi un alternatīvas personu tiesību un interešu aizsardzībā šajā jomā, lai aktualizētu šajā tiesību institūtā esošo problemātiku un sniegtu priekšlikumus tā uzlabošanai.  Maģistra darbā apskatīta rīcībspējas institūta attīstība, tās jēdziens un sastāvdaļas. Pievērsta uzmanība rīcībspējas ierobežošanas tiesiskajiem pamatiem, analizēta tiesu prakse, saskatot tajā esošās problēmas tiesību normu piemērošanā, kā arī izpētīti alternatīvi mehānismi rīcībspējas ierobežošanai.  Maģistra darba rezultātā secināts, ka Latvijā nepastāv būtisku problēmu tiesību normu piemērošanā, bet pastāv problēmas tiesību normu pareizā piemērošanā. Maģistra darbā arī konstatēts, ka ārzemēs šobrīd tiek izmantoti alternatīvi mehānismi rīcībspējas ierobežošanai un ka vismaz vienu no tiem veiksmīgi varētu ieviest Latvijā.",0
552,Vienošanās procesa institūta problemātika kriminālprocesā,"Maģistra darba tēmas “Vienošanās procesa institūta problemātika kriminālprocesā”, aktualitāte ir tajā, ka vienošanās procedūra kriminālprocesā sniedz iespēju apsūdzētajam vienoties ar prokuroru par konkrēta soda piemērošanu, tādējādi lietu nenovirzot tiesai izskatīšanai vispārējā kārtībā, atvieglojot prokuratūras un tiesas darbu, ievērojami paātrinot kriminālprocesu vispārējo virzību valstī.  Lai gan pēdējo piecu gadu laikā lietu skaits, kurš tiek skatīts vienošanās procesā, ir piedzīvojis pozitīvu dinamiku t.i., Rīgas pilsētas Vidzemes priekšpilsētas tiesā vienošanās kārtībā nosūtītās lietas 2013.gadā sastādīja 2,94%, 2014.gadā 5,78 %, 2015.gadā 8,52 %, 2016.gadā 6,23 %, 2017.gadā 7,09 %, 2018.gadā līdz 14.martam 8,96 %, no visām uz tiesu nosūtītajām lietām, tomēr to īpatsvars attiecībā pret saņemtajā lietām vispārējā kārtībā joprojām ir salīdzinoši niecīgs. Maģistra darba mērķis ir noskaidrot vienošanās institūta tiesību saturu, to piemērošanas priekšnoteikumus un īstenošanu kavējošos apstākļus, kā arī sniegt iespējamos risinājumus situācijas uzlabošanai.",0
553,Termiņi mantojuma lietā.,"Darbā tiek veikta mantojuma lietā paredzēto termiņu analīze, un aplūkots mantošanas process un ar to saistītie termiņi. Tiek pētītas gan zvērināta notāra tiesības noteikt termiņu, gan mantinieka, gan neatņemamās daļas tiesīgā, gan kreditoru un citu mantojumu lietas procesā iesaistīto personu tiesības, un pienākumi mantojuma lietā noteikto termiņu robežās. Darbā tiek analizētas tiesiskās sekas un to piemērošana praksē, kad mantojuma lietā iesaistītā persona nav ievērojusi mantojuma lietā norādītos termiņus un tā ietekmi uz citiem mantojuma lietas dalībniekiem, un notariālo procesu.  Darba mērķis ir noskaidrot problēmas un piedāvāt to iespējamos risinājumus, analizējot tiesiskā regulējuma nepilnības un vēršot uzmanību tiesu prakses, piemēriem, kas saistīti ar mantošanas procesa regulējumu un ar to saistītajiem termiņiem.  Darba gaitā autore ir izvirzījusi vairākus secinājumus un piedāvājusi iespējamos risinājumus tiesiskā regulējuma uzlabošanai, ar termiņu saistītajos jautājumos mantojuma lietas vešanas procesā.",0
554,Ekonomiskuma princips pirmstiesas kriminālprocesā,"Maģistra darba tēma “Ekonomiskuma princips pirmstiesas kriminālprocesā”. Darbā tiek aplūkots ekonomiskuma principa jēdziens un tā piemērošana praksē. Kriminālprocesa likuma koncepcijas mērķis bija izstrādāt likumu, kas paredz pēc iespējas ekonomiskāku kriminālprocesu, bet pašlaik ir konstatējamas problēmas ar lielu krimināllietu noslogojumu un pirmstiesas kriminālprocesa kvalitāti. Darba uzdevumi ir veikt salīdzinājumu starp obligātuma principu un lietderīguma principa nepieciešamību kriminālprocesā, uzskaitīt, kādus tiesiskos līdzekļus Kriminālprocesa likums paredz, lai varētu padarīt procesu ekonomiskāku un izvērtēt arī citus apstākļus, kas var ietekmēt pirmstiesas kriminālprocesa kvalitāti un ekonomiskumu Atslēgvārdi: ekonomiskuma princips, obligātuma princips, lietderības princips, pirmstiesas kriminālprocess, vienkāršotie procesi.",0
555,Noziedzīgu nodarījumu kvalifikācijas problēmas saskaņā ar Krimināllikuma 317. pantu,"Maģistra darba autore veica pētījumu par noziedzīgu nodarījumu valsts institūciju dienestā, un tieši, par Krimināllikuma 317. pantā paredzētā noziedzīgā nodarījuma – dienesta pilnvaru pārsniegšana, noskaidrojot šī noziedzīgā nodarījuma sastāva pazīmes un atklājot problēmas, kas rodas nepareizi novērtējot kādu no tām. Turklāt maģistra darbā secināts un doti priekšlikumi, kādas darbības Krimināllikuma piemērotājiem veicamas, nolūkā pareizi identificēt vai noziedzīgā nodarījuma izdarītājs ir valsts amatpersona Krimināllikuma izpratnē. Tāpat darba autore sniedz būtiska kaitējuma kvalificēšanas pazīmes, īpaši izpētot, kā kaitējums, kas nav nosakāms mantiskā vērtībā, ir atzīstams par būtisku kaitējumu valsts varai vai pārvaldības kārtībai, vai ar likumu aizsargātām personas interesēm. Analizējot Krimināllikuma 317.pantā paredzētos noziedzīgā nodarījuma kvalificējošos sastāvus, autore sniedz katra tā raksturojumu, kā arī, pamatojot izdarītos secinājumus ar judikatūrā nostiprinātām un tiesu praksē paustām atziņām, norāda uz noziedzīgu nodarījumu kvalifikācijas problēmām. Maģistra darba atslēgvārdi: noziedzīgi nodarījumi valsts institūciju dienestā; valsts amatpersona; dienesta pilnvaru pārsniegšana; būtisks kaitējums; kriminālatbildība; dienesta stāvoklis.",0
556,Patērētāja koncepts Eiropas Savienības civilprocesā,"Eiropas Savienības pārrobežu civilprocess sastāv no regulējuma attiecībā uz strīda jurisdikcijas noteikšanu un tam piemērojamām tiesībām. Patērētāji ES civilprocesā ir uzskatāmi par līguma vājākām pusēm, līdz ar to attiecībā uz šo ekonomisko grupu ir speciāli jurisdikcijas un piemērojamo tiesību noteikumi. Tomēr aizsardzība neattiecās uz visu grupu, bet tikai konstatējot noteiktas pazīmes, līdz ar to darba autore analizēs ES regulējumu un kritērijus, lai varētu noteikt kādos gadījumos patērētājs ir aizsargāts. Autore izpētīja ES regulējumu, Eiropas Savienības Tiesas praksi, tiesību doktrīnu, Latvijas tiesu praksi. Pētījuma rezultātā autore nonākusi pie secinājuma, ka ES civilprocesa regulējums neatbilst patērētāju aizsardzības vajadzībām un aizsargā ļoti ierobežotu patērētāju loku.",0
557,Apbūves tiesību īstenošana Latvijas ostās.,"Ar 2017. gada 1. janvārī arī Latvijas lielākajās ostās Rīgā, Ventspilī un Liepājā tiek uzsākta apbūves tiesības piemērošana. Ostu speciālā regulējuma un apbūves tiesības kolīzijas rezultāta rodas virkne neskaidrību par apbūves tiesības piemērošanas apjomu un turpmāku būvniecību ostā. Darbā tiek analizēta apbūves tiesības piemērošanai būvniecībai uz valsts, pašvaldības, ostas pārvaldei piederošas un privātpersonām piederošas zemes. Kā arī tiek skatīta ostai raksturīgu ēku un būvju būvniecības specifika, piemērojot apbūves tiesību. Darbā tiek salīdzināta un vērtēta koncesijas un apbūves tiesība piemērotība būvniecībai ostā.  Apbūves tiesības regulējums nav nevainojams, tādēļ autore piedāvā praktiskus risinājumus apbūves tiesības piemērošanai ar ostas darbībām saistītā vidē un pamato tos, pielietojot tiesību teorijas un juridisko metožu atziņas.",0
558,Drošības līdzekļu piemērošanas kompetence: Latvijas un Francijas kriminālprocesuālo normu salīdzinājums,"Maģistra darbā “Drošības līdzekļu piemērošanas kompetence: Latvijas un Francijas kriminālprocesuālo normu salīdzinājums” autore ir analizējusi un salīdzinājusi Latvijā un Francijā spēkā esošās kriminālprocesa normas, kas attiecas uz drošības līdzekļu loku, to piemērošanas un pārsūdzēšanas kārtību.  Latvijas Kriminālprocesa likumā ir sniegta drošības līdzekļu definīcija, bet paši drošības līdzekļi ir sadalīti divās grupās: ar brīvības atņemšanu nesaistītie un ar brīvības atņemšanu saistītie drošības līdzekļi. Turpretim Francijas Kriminālprocesa kodeksā (FKPK) nav sastopams tās termins kā “drošības līdzekļi”, lai gan arī Francijā tie tiek izmantoti. Salīdzinājumā ar Latvijas kriminālprocesu, Francijā apcietinājums kā smagākais no drošības līdzekļiem tiek izmantots piesardzīgāk, un arī FKPK nosaka, ka aizdomās turētā (Francijā – arī asistētā liecinieka) vai apsūdzētā parastais stāvoklis ir brīvība. Francijā izplatītākais procesa nodrošināšanas instuments ir tiesas kontrole, kura var būt daudzveidīga. Latvijas kriminālprocesā ar brīvības atņemšanu nesaistīto drošības līdzekļu klāsts formāli ir plašāks. Francijas un Latvijas kriminālprocesā atšķiras arī drošības līdzekļu piemērošana un pārsūdzēšanas procedūra. Francijas tiesu sistēmas specifikas dēļ drošības līdzekļus parasti piemēro tiesneši, turpretim Latvijā to parasti dara procesa virzītājs. Darba galvenais secinājums ir tāds, ka Latvijas un Francijas kriminālprocesā izpratne par drošības līdzekļiem un to piemērošanu ir ļoti atšķirīga. Latvijas kriminālprocesā iespējams veikt Francijas kriminālprocesam raksturīgus uzlabojumus, taču jāapzinās, ka tie ir konceputāli – piemēram, drošības līdzekļu sistēmā jāieskaita arī aizturēšana un piespiedu atvešana, apcietinājums jāuztver kā īpašs, izņēmuma drošības līdzeklis, jāatvieglo lēmumu pārsūdzēšana u.tml. Tomēr pārskatīšana, autoresprāt, būtu lietderīga, jo Francijas kriminālprocesā iespējams atrast virkni ideju Latvijas kriminālprocesa uzlabošanai.",0
559,Civiltiesiskā atbildība par komentāru radīto personas goda un cieņas aizskārumu masu informācijas līdzekļos.,"Mūsdienu straujā interneta un tehnoloģiju attīstība ir radījusi sarežģītu uzdevumu likumdevējam – kā aizsargāt personas godu un cieņu, pārlieku neierobežojot vārda brīvību. Savstarpējā komunikācija un saziņa ir ieņēmusi pavisam citu līmeni – persona savu viedokli var paust lielai sabiedrības daļai, izmantojot interneta portālu sniegto iespēju – komentāru sadaļu. Ņemot vērā pārmaiņas, ko radījis Eiropas Cilvēktiesību tiesas spriedums Delfi pret Igauniju un Eiropas Cilvēktiesību tiesas spriedumu Magyar Tartalomszolgáltatók Egyesülete un Index.hu Zrt v. pret Ungāriju attiecībā uz juridisko atbildību par aizskarošiem lietotāju komentāriem internetā, šī darba mērķis ir noskaidrot atbildīgos subjektus goda un cieņas aizskāruma gadījumā.  Pētījuma rezultātā darba autore secina, ka tikai sabiedrībā zināmi, populāri masu informācijas līdzekļi var tikt saukti pie juridiskās atbildības par lietotāju komentāriem, tomēr regulējums neparedz šāda veida interneta portālu identifikāciju, kas rada problēmas interneta portālu no masu informācijas līdzekļu nošķiršanas un rada nevienlīdzīgu situāciju attiecībā uz komentāru filtrēšanas nepieciešamību.",0
560,Pierādījumi unpierādīšana civilprocesā.,"Maģistra darba tēma: „Pierādījumi un pierādīšana civilprocesā” vienmēr ir bijusi aktuāla  civilprocesa tiesībās, kaut vien dēļ šo institūtu nozīmīguma un pastāvīgās tālākveidošanas dēļ. Pierādījumu un pierādīšanas institūts salīdzinoši strauji attīstās tiesu praksē, kaut gan Civilprocesa likumā atbilstoši grozījumi tiek veikti daudz retāk. Minētais var novest pie neviennozīmīgas izpratnes par pierādījumiem un pierādīšanu. Pierādīšanas procesā ar pierādījumiem tiek noskaidroti fakti vai apstākļi, kam ir nozīme lietas izlemšanā civilprocesa ietvaros. Tiesību zinātnē un praksē pastāv uzskats, ka pierādījumi un pierādīšana ieņem vienu no nozīmīgākajām lomām civilprocesa tiesībās. Maģistra darba mērķis – izpētot pierādījumu un pierādīšanas institūta jēdzienu un būtību Latvijas Republikas civilprocesa tiesībās, pierādīšanas līdzekļu veidus un to pielietojumu tiesu praksē, izvirzīt problēmjautājumu risināšanas priekšlikumus. Autors, analizējot pierādījumu un pierādīšanas institūtu, papildus uzsver sacīkstes principa nozīmi civilprocesa tiesībās, kas nodrošina tiesības pusēm pašām izvēlēties, savākt un iesniegt pierādījumus, un vienlīdzīgas iespējams pārliecināt tiesu par kāda fakta vai apstākļu esamību vai neesamību. Atslēgas vārdi: tiesības, civilprocess, pierādījumi, pierādīšana, pierādīšanas līdzekļi. Maģistra darba izstrādes gaitā izmantoti normatīvie akti, juridiskā literatūra, publikācijas, tiesu prakses materiāli un interneta resursi. Darba apjoms 66 lpp., 107 izmantotās literatūras avoti.",0
561,Avio - pasažieru tiesību aizsardzība,"Maģistra darba tēma ir „Avio-pasažieru tiesību aizsardzība”. Maģistra darba mērķis ir izpētīt aviopasažieru tiesību praktisko īstenošanu un izveidot priekšlikumus aviopasažieru tiesību aizsardzības uzlabošanai, veicot grozījumus normatīvajos aktos. Maģistra darba struktūra: Darbs sastāv no ievada, četrām nodaļām, kā arī noslēgumā izteiktiem secinājumiem un izvirzītajiem priekšlikumiem. Darba pirmajā nodaļā tiek analizēta  aviopasažieru tiesību reglamentējošās tiesību normas. Otrajā nodaļā tiek raksturoti gadījumi, kad visbiežāk tiek pārkāptas aviopasažieru tiesības, t.i. iekāpšanas atteikuma gadījumā, reisa atcelšanas vai kavēšanās gadījumos, bagāžas nozaudēšanas vai sabojāšanas gadījumos. Maģistra darba trešajā nodaļā autors analizē diskriminācijas aizlieguma un speciālās normas attiecībā uz tādām personu grupām, kā grūtnieces, invalīdi un bērni. Savukārt ceturtajā nodaļā tiek raksturots savu aizskarto tiesību aizstāvēšanas process pašā aviosabiedrībā, kā arī Patērētāju tiesību aizsardzības centrā vai tiesā. Atslēgas vārdi: aviosabiedrība, pasažieris, tiesības.  Maģistra darba izstrādes procesā tiek analizēti starptautiskie tiesību akti un nacionālie normatīvie akti, interneta resursi, statistikas dati un pētījumi darba tēmas ietvaros. Īpašu uzmanību autors pievērsīs Patērētāju tiesību aizsardzības likumam, likumam “Par aviāciju”, Ministru Kabineta (MK) noteikumiem Nr. 280 “Noteikumi par pasažieru, bagāžas un kravas gaisa pārvadājumiem”, EK regulai Nr. 261/2004. Vienlaikus darbā izmantoti Latvijas tiesību jomā atzītu tiesību zinātnieku un juristu raksti un pētījumi, kā arī nacionālo tiesu un Eiropas Savienības tiesas prakse.",0
562,Atbildību mīkstinošie apstākļi,"Bakalaura darba temats ir “Atbildību mīkstinošie apstākļi”   Pētījuma aktualitāti nosaka, tas, ka lai arī kopš 20. gadsimta sākuma normatīvajos aktos ir pastāvējusi iespēja samazināt sodu, ja ir konstatēti atbildību mīkstinoši apstākļi, tomēr pētot tiesu praksi joprojām tiek  konstatētas problēmas ar atbildību mīkstinošo apstākļu konstatēšanu un piemērošanu, kas var būt par pamatu nesamērīga un līdz ar to netaisnīga soda noteikšanai.  Bakalaura darbā pētīta atbildību mīkstinošo apstākļu vēsturiskā attīstība, būtība, nozīme un veidi, kā arī piemērošana praksē. Salīdzināts Latvijas un ārvalstu atbildību mīkstinošo apstākļu regulējums. Atslēgsvārdi - sods, soda noteikšana, soda mērs, vieglāka soda noteikšana",0
563,Kopparādnieku savstarpējās attiecības pēc kreditoru apmierināšanas.,"Bakalaura darba temats ir “ kopparādnieku savstarpējās attiecības pēc kreditora apmierināšanas” Darbā tiek veikts pētījums par kopparādnieku savstarpējiem norēķiniem pēc tam, kad kāds no kopparādniekiem apmierinājis kreditoru, apskatīti un pētīti Civillikuma 1686. pantā, kas regulē kopparādnieku savstarpējos norēķinus, iekļautie jēdzieni, tādi kā “atbilstoša atlīdzība”, sevišķi šķēršļi” un “ ļauns nolūks”. Darbā tiek apskatīta juridiskā literatūra, pētīta tiesu prakse .  Atslēgvārdi: solidāras saistības; kopparādnieku savstarpējie norēķini; sevišķi šķēršļi; atbilstoša atlīdzība; ļauns nolūks.",0
564,"Persona, pret kuru uzsākts kriminālprocess","Atbilstoši Kriminālprocesa likumam statuss “persona, pret kuru uzsākts kriminālprocess” ir viens no aizstāvības īstenošanas pamatiem. Tomēr praksē ir saskatāma virkne problēmu, kas saistītas ar faktisku tiesību uz aizstāvību un no tām izrietošo garantiju nodrošināšanu konkrētajam kriminālprocesuālajam statusam. Darbā veikta padziļināta personas, pret kuru uzsākts kriminālprocess, statusa analīze, no tā izrietošo tiesību un pienākumu apzināšana, kā arī identificēti ar šo statusu saistītie teorētiskie un praktiskie problēmjautājumi un izstrādāti priekšlikumi, kas varētu būt noderīgi minēto problēmjautājumu risināšanā.",0
565,Atbildību mīkstinošo un pastiprinošo apstākļu ietekme uz soda noteikšanu,"Maģistra darbs “Atbildību mīkstinošo un pastiprinošo apstākļu ietekme uz soda noteikšanu” saistīts ar soda noteikšanas vispārīgiem nosacījumiem, vēsturiskās attīstības tendencēm un gaitu, kā arī tiesu prakses izpēti saistībā ar atbildību mīkstinošo un pastiprinošo apstākļu konstatēšanu un interpretāciju soda noteikšanā. Darba mērķis ir apstiprināt mīkstinošo un pastiprinošo apstākļu nozīmīgumu soda noteikšanā, kā arī nepieciešamību pamatot to pielietošanas nosacījumus. Maģistra darba neatņemama sastāvdaļa ir arī soda noteikšanas vispārīgie principi, jo tie cieši saistīti ar taisnīguma būtību, iekļaujot atbildību mīkstinošo un pastiprinošo apstākļu institūtu. Pareiza soda noteikšana nav iespējama bez vainīgās personas atbildību mīkstinošo un pastiprinošo apstākļu izvērtēšanas Krimināllikuma kontekstā, tādējādi ir jāievēro iesaistīto personu tiesības un tiesiskās intereses.  Lai vispusīgi un rūpīgi izpētītu atbildību mīkstinošos un pastiprinošos apstākļus kā krimināltiesību institūtu, tiek aplūkots 14 valstu krimināllikumos minēto apstākļu uzskaitījums, veicot salīdzinājumu ar Krimināllikumā 47. un 48.pantā esošo regulējumu. Šī analīze ļauj izzināt citu valstu krimināllikumos iekļautos kritērijus, un, iespējams, apsvērt jautājumu par to iekļaušanu Krimināllikumā. Savukārt vēsturiskās attīstības tendences attiecībā uz apstākļiem, kas mīkstina un pastiprina sodu, ļāva salīdzināt spēkā esošo Krimināllikumu ar 1903.gada Krievijas impērijas Sodu likumiem, 1933.gada Sodu likumu, KPFSR 1926.gada Kriminālkodeksu un 1961.gada Latvijas PSR Kriminālkodeksu. Turklāt tiesu prakses analīze apliecināja, ka kopš Kriminālsodu politikas koncepcijas stāšanās spēkā, tā efektīvi sasniedz izvirzītus mērķus, kā arī tendenci, kas vērsta uz vienveidīgu tiesību normu piemērošanu soda noteikšanā. Taču no praktiskā viedokļa nav izprotams, kādā jomā atbildību mīkstinošie un pastiprinošie apstākļi ietekmē soda mēra izvēli. Līdz ar to autore darbā piedāvāja risinājumus kādam jābūt sodam, konstatējot attiecīgos apstākļus, proti, papildināt likuma normu ar nosacījumiem, kas regulētu soda noteikšanas mēru, ja konstatēti atbildību mīkstinošie un/vai pastiprinošie apstākļi.  Atslēgvārdi: atbildību mīkstinošie un pastiprinošie apstākļi, soda noteikšanas vispārīgie principi, soda individualizācija.",0
566,Būvizstrādājumu aprites tiesiskais regulējums.,"Viens no būvizstrādājumu tiesiskā regulējuma problēmjautājumiem ir sabiedrības un vides drošības aspektu ievērošana. Galvenais likumdevēja mērķis, izstrādājot normatīvus aktus šajā jomā, ir šo aspektu noteikšana un ieviešana tiesiskajā regulējumā, lai tirgus dalībniekiem būtu pienākums tos ievērot.  Darba mērķis ir noskaidrot, kādas tiesiskas attiecības regulē būvizstrādājumu tiesiskais regulējums, kā tas ietekmē uz būvizstrādājumu tirgus apriti, ar kādām problemātiskajiem jautājumiem saskaras sabiedrība un dalībnieki, analizējot normatīvus aktus, juridisko literatūru un tiesu praksi. Darba uzdevums ir raksturot būvizstrādājumu tiesisko regulējumu noteikt tā nepilnības un trūkumus, sniegt risinājumus un priekšlikumus to novēršanai. Darbs sastāv no trim nodaļām. Pirmajā nodaļā autors sniedz būvizstrādājumu tiesiskā regulējuma vispārējo raksturojumu un apraksta to galvenos aspektus. Otrajā nodaļā ir analizēta būvizstrādājumu tiesiskā regulējuma problemātika un nepilnības Eiropas Savienības regulējuma tvērumā. Trešajā nodaļā ir izpētīta būvizstrādājumu neatbilstība spēkā esošajam tiesiskajam regulējumam, to iemesli, problemātika un sekas, kā arī autors piedāvā iespējamos risinājumus to noveršanai.",0
567,Godprātība kā fiziskās personas maksātnespējas procesa elements un tās izvērtēšana praksē.,"Bakalaura darba tēma ir ''Godprātība kā fiziskās personas maksātnespējas procesa elements un tās izvērtēšana praksē’’. Vērtējot tiesību normu kopumu, var izdarīt secinājumu, ka maksātnespējas process var tikt piemērots tikai godprātīgai personai, kas kaut kāda iemesla dēļ ir nonākusi finansiālās grūtībās. Diemžēl, ir gadījumi, kad parādnieks maksātnespējas procesu izmanto negodprātīgi. Negod-prātība var izpausties gan pirms procesa, gan procesa laikā. Darba autores uzdevums ir censties noskaidrot iespējamos iemeslus šādai rīcībai, meklēt ar to saistītos problēmjautājumus, un mēģināt rast risinājumu.  Darba mērķis ir konstatēt problēmjautājumus sakarā ar personas godprātību pirms procesa un procesa laikā, pētot tiesu praksi un meklējot iemeslus parādnieka negodprātībai procesa laikā,  un sniegt priekšlikumus to risināšanai. Darba uzdevums ir analizēt fiziskas personas maksātnespējas procesa reglamentējošos normatīvos aktus, tiesu praksi, kā arī citu autoru izteiktos viedok-ļus.",0
568,Iestādes tiesības pieprasīt advokātam ziņot par savu klientu ietekme uz advokāta konfidencialitāti,"Bakalaura darbs Iestādes tiesības pieprasīt advokātam ziņot par savu klientu un tā ietekme uz advokāta konfidencialitāti izstrādāts ar mērķi izpētīt, kā advokāta konfidencialitāte ir regulēta Latvijas Republikas un starptautiskos tiesību aktos, un vai atkāpe no konfidencialitātes principa, neietekmē savstarpējo sadarbību un uzticību starp pusēm. Darbā pētīti advokāta un klienta statusa rašanās priekšnosacījumi, kuri savukārt ir pamats advokāta pienākumam sargāt klienta izpausto informāciju. Aplūkoti arī konfidencialitātes ierobežošanas jautājumi, lai noskaidrotu kādu ietekmi tie atstāj uz kvalitatīvu juridiskās palīdzības sniegšanu un uzticību advokātam. Ir apskatīti gadījumi, kad iestādēm pamatojoties uz šiem konfidencialitātes ierobežojumiem ir tiesības pieprasīt advokātam ziņas par klientu. Lai sasniegtu mērķi, autors pēta nacionālo normatīvo aktu regulējumu un papildus tiem tiek apskatīts arī konfidencialitātes institūta regulējums ārpus Eiropas Savienības, lai redzētu kāda ir šī institūta problēmjautājumi un prakse citur.",0
569,Tiesību uz valsts apmaksātu veselības aprūpi Latvijā atbilstība starptautisko tiesību prasībām,"Latvijā pēdējos gados tiek veiktas būtiskas veselības aprūpes reformas. Sākot ar 2019.gada 1.janvāri, Latvija pilnībā atteiksies no līdzšinējā veselības aprūpes finansēšanas modeļa, kurā valsts apmaksātie veselības aprūpes pakalpojumi iedzīvotājiem tika sniegti neatkarīgi no nodokļu maksāšanas fakta, tā vietā ieviešot obligātās veselības apdrošināšanas sistēmas modeli. Reformas ietvaros ir būtiski mainīti ne tikai veselības aprūpes finansēšanas avoti, bet arī personu loks, kurām ir tiesības saņemt valsts apmaksātu veselības aprūpi. Ņemot vērā faktu, ka vairākām personu grupām ir liegtas piekļuves tiesības valsts apmaksātai veselības aprūpei, ir ļoti būtiski pēc iespējas ātrāk veikt valsts garantēto personu piekļuves tiesību atbilstības izvērtējumu starptautisko tiesību prasībām pirms nepamatota tiesību uz veselību ierobežojuma iestāšanās, jo šāds ierobežojums var neatgriezeniski ietekmēt personas turpmākās iespējas realizēt savas cilvēktiesības. Darba mērķis ir Latvijas valsts apmaksātās veselības aprūpes saņēmēju personu loka identificēšana un tā atbilstības starptautisko tiesību prasībām izvērtēšana. Ņemot vērā šo personu loka lielumu un darba ierobežoto apjomu, darba ietvaros padziļināta atsevišķu veselības aprūpes aspektu izvērtēšana tiek veikta tikai par šādām personu grupām: personām ar invaliditāti; vecāka gadagājuma cilvēkiem; citu valstu pilsoņiem; bērniem.",0
570,Kriptovalūtas un to regulējums Eiropas Savienībā,"Līdz ar kriptovalūtas straujo attīstību pasaule un to šobrīdejo popolaritāti Eiropā, tās nelikumīgo izmantošanu, pieeaug kriptovalūtas negatīvā slava un Eiropas Savienības valstu negatīvā nostāja pret šādu, mums nepieņemamu, valūtas veidu, aizvien biežāk tiek sabiedrībā apspriests jautājums vai šādai valūtai nebūtu pienācis īstais laiks iegūt regulējumu, kas pēdējā gada laikā ir aktīvi apspriests arī no Eiropas Savienības valstu puses. Neskatoties uz to, ka jau kādu laiku šī valūta ir pastāvējusi, izpratne par to un kam tā ir radīta, ir ļoti maza. Eiropas Savienībai ir izstrādāts regulējums, kurš min kriptovalūtas, taču tas īsti tās neregulē. Tieši šī iemesla dēļ darba nosaukums ir “Kriptovalūtas un to regulējums Eiropas Savienībā”. Darba mērķis galvenokārt bija izprast, kas īsti ir kriptovalūta, kam tā ir pielietojama un kāpēc tā tika radīta, kāds ir tās mērķis, kā arī izpētīt ES dalībvalstu pausto viedokli par šādu valūtu un padziļināti izpētīt, uz doto brīdi, esošo regulējumu, kurš sevī ietver šo valūtas veidu. Lai sasniegtu darba mērķi, tika analizēti gan vietējie, gan starptautiskie normatīvie akti, interneta resursi, literatūra, tiesu prakse, viedokļi un citi avoti. Darba ietvaros autors noskaidroja, kriptovalūtas celšanās iemeslus, tās mērķus un plašo pielietojumu klāstu, kā arī negatīvos aspektus, kurus šāda valūta ness. Autors nebija domājis, ka tik ļoti ir nepieciešams regulējums, kriptovalūtai, un cik ļoti lielā apmērā tā ir pārņēmusi pasauli. Ņemot vērā kriptovalūtu inovitāti un to, ka zinātnisku pētijumu tieši no juridiskā viedokļa ir ļoti maz, autora prāt, svarīgākais ir sniegt skaidrojumu kriptovalūtu būtībai un rast pamatojumu tam, kāpēc šāds regulējums tik ļoti ir nepieciešams, kā arī izprast jau esošo regulējumu, tā saturu un virzību nākotnē.",0
571,Brīvības atņemšanas piemērošana nepilngadīgajiem,"Brīvības atņemšana ir soda veids, kuru regulē Krimināllikums. Tas pieņemts 1998.gada 17.jūnijā, līdz šim tajā ir veikti dažādi grozījumi, arī attiecībā uz bakalaura tēmā minēto- nepilngadīgajiem. Brīvības atņemšanu var piemērot gan pilngadīgām personām, gan arī nepilngadīgajiem. Tas ir bargākais soda veids, kas paredz personas izolāciju no sabiedrības. Attiecībā uz nepilngadīgajiem, tas ietekmē personības attīstību. Tomēr tiek uzsvērts arī tas, ka izmaksas šo personu uzturēšanai ieslodzījuma vietās ir lielas.  Šajā darbā autors apskata brīvības atņemšanas nepilngadīgajiem vēsturisko attīstību Latvijā, kā arī analizē pašlaik spēkā esošo Krimināllikumu, tiesu prakses spriedumus nepilngadīgo personu aspektā. Tiek veikts salīdzinājums ar citu valstu pieredzi šajā jautājumā. Darba autors pēc veiktā pētījuma secina, ka būtiski ir ne tikai balstīties uz noziedzīgā nodarījuma raksturu un apstākļiem, bet gan izvērtēt nepilngadīgā personību, sociālos apstākļus un citus faktorus, lai tiesa varētu piemērot atbilstīgu sodu.  Atslēgas vārdi: brīvības atņemšana, nepilngadīgais, Krimināllikums, kriminālatbildība, sods, noziedzīgs nodarījums.",0
572,Narkotiskās vielas saturošu augu neatļauta sēšana un audzēšana,"Narkotiskās vielas saturošu augu neatļauta sēšana un audzēšana ir viens no mūsdienu aktuāliem noziedzīgiem nodarījumiem. Darba mērķis, analizējot normatīvos aktus, tiesu praksi un juridisko literatūru, ir noskaidrot narkotiskās vielas saturošu augu neatļautas sēšanas vai audzēšanas nozīmi un izpratni, kā arī tās tiesisko regulējumu Latvijā; izpētīt Latvijas Republikas Augstākās tiesas nolēmumus, lai noskaidrotu narkotiskās vielas saturošu augu neatļauto sēšanas un audzēšanas noziedzīga nodarījuma sastāva obligātās pazīmes. Darba uzdevums ir noskaidrot praksē pastāvošās problēmas saistībā ar narkotiskās vielas saturošu augu neatļautu sēšanu vai audzēšanu un sniegt priekšlikumus, lai risinātu attiecīgo problēmjautājumu.",0
573,Faktiskā valdījuma ietekme uz mantojuma pieņemšanu.,"Mantojuma pieņemšana ir svarīgs priekšnoteikums, kas jāievēro, lai mantinieks varētu iegūt mantojumu. Gribu pieņemt mantojumu ir jāizteic normatīvajos aktos noteiktā laikā un kartībā. Ņemot vērā, ka lēmums par mantojuma pieņemšanu nav pārgrozāms un ar mantojuma pieņemšanu pāriet gan tiesības, gan pienākumi, likumdevējs prasa aktīvu gribas izteikšanu. Tomēr pastāv arī situācijas, kad, gribu neizsakot, mantojums tiek uzskatīts par pieņemtu. Viena no tām ir mantojuma pieņemšana ar faktisko valdījumu.  Darba mērķis ir atklāt vairākus problēmjautājumus, kas saistīti ar mantojuma pieņemšanu ar faktisko valdījumu – tādus kā mantojuma pieņemšanas termiņi, zvērināta notāra aicinājuma saistošs spēks – un panākt diskusiju rašanos par mantojuma tiesību modernizācijas nepieciešamību, ievērojot to, ka mantojuma lietas nodotas zvērināta notāra kompetencē. Pētījuma rezultātā autore secina, ka mantojuma pieņemšanas institūtu ir nepieciešams uzlabot, veicot dažādus grozījumus Civillikumā un Notariāta likumā.",0
574,Ķīlas tiesības izlietošanas problemātika.,"Bakalaura darba mērķis ir izpētīt ķīlas tiesību izmantošanas galvenās problēmsituācijas un ar tām saistītos cēloņus, lai varētu piedāvāt iespējamos risinājumus šo problēmsituāciju risināšanai un novēršanai. Lai sasniegtu darba mērķi, pētījumā sniegts ieskats par to kā vēsturiski noteikta ķīlas tiesību forma un kā likuma normu pilnveide mūsdienās nosaka problemātiku, kas rodas ar ķīlas tiesībām saistītos likumus piemērojot praksē. Padziļinātāk darbā apskatītas problēmsituācijas, kas tiesu praksē rodas ķīlas devēja maksātnespējas gadījumā, situācijās, kas saistītas ar trešās personas dotās ķīlas problemātiku un īres tiesību ļaunprātīgu izmantošanu ieķīlātā īpašuma gadījumā.   Darbs sastāv no 45 lappusēm, tajā skatītas valsts likuma normas attiecībā uz pētāmo jautājumu, veikta jaunāko likuma redakciju analīze, gadījumos, kad atsevišķi panti vērsti uz problēmsituāciju novēršanu, kā arī plaši analizēti dažādi tiesu nolēmumi, kas skar pētāmo jautājumu loku.  Darba noslēgumā izdarīti secinājumi par to vai normatīvu aktu jaunākajās redakcijās un judikatūrā ir rasti pētāmo problēmsituāciju risinājumi, identificētas tās, kurām joprojām nav rasts apmierinošs, skaidrs risinājums, kā arī piedāvāti iespējamie veidi kā tās risināt. Atslēgvārdi: ķīlas tiesības, maksātnespēja, trešās personas ķīla, īres tiesības.",0
575,"Nepienācīgas pārraudzības vai kontroles identifikācijas process, piemērojot piespiedu ietekmēšanas līdzekli juridiskajai personai Latvijā","Nepienācīgas pārraudzības vai kontroles identifikācijas procesa, piemērojot piespiedu ietekmēšanas līdzekli juridiskajai personai Latvijā, izpēte ir nozīmīga, jo ierobežotās tiesu prakses dēļ nav zināma tā problemātika. Izpētot gan nacionālos, gan starptautiskos tiesību avotus, gan tiesu prakses īpatnības Latvijā, pētījuma ietvaros ir atklātas regulējuma nepilnības, ko pamato nekonsekventi īstenota un pretrunīga tiesu prakse. Šī problēma ir saistīta gan ar atbildību pamatojošās materiāltiesiskā regulējuma normas radīto maldīgo priekšstatu, ka sekundārā juridiskās personas atbildība iestājas par jebkuras ar juridisku personu saistītas fiziskās personas primāri izdarīto noziedzīgo nodarījumu, gan ar juridiskās noteiktības trūkumu par to, kā nošķirt “nepienācīgu” un “pienācīgu” kontroli.",0
576,Tiesneša darbības regulējums ētikas un tiesību normas,"Bakalaura darba mērķis ir izpētīt tiesneša darbības regulējumu ētikas un tiesību normās. Darbā ir izvirzīti uzdevumi analizēt tiesu varu valsti, sīkāk apskatīt Latvijas tiesnešu ētikas kodeksa normas un tiesnešu darbības regulējumu tiesību normās. Tiesneši ir reālie tiesas varas īstenotāji valstī. No tiesnešu profesionalitātes un ētiskas normu izpratnes ir atkarīgi gan visas sabiedrības, gan katra indivīda tiesību un likumisko interešu aizsardzība. Būtiski ir radīt situāciju, kad sabiedrības uzticība tiesai ir tik liela, ka nerodas šaubas, ka Latvija ir tiesiska valsts. Tiesnesis ir amats, kas prasa augstas profesionālās zināšanas. Tikpat svarīgi tiesnešiem ir ievērot ētikas normas prasības un tiesas realizēšanas principus. To visu var vērtēt izejot tikai no tā, ka Latvija ir demokrātiska un tiesiska valsts. Darbā tiek pētīta tiesneša darbības regulējums ētikas un tiesību normās, par problemātisko aspektu izvirzot ētikas un tiesību normu būtisko nozīmi tiesas darbā, un šo regulējumu līdzāspastāvēšanu. Darbā tiek secināts, ka tiesas neatkarībai nozīme būs tikai tad, ja pati tiesa respektēs un ievēros, gan ētikas normas, gan savas darbības tiesisko regulējumu. Atslēgas vārdi: tiesu vara, tiesnesis, Latvijas tiesnešu ētikas kodekss, tiesnešu darbības principi.",0
577,Strīdu izšķiršana un to raksturojums starptautiskajā sporta arbitrāžas tiesā.,"Starptautiskās sporta arbitrāžas tiesas pastāvēšana un tās strīdu risināšanas iespējas atvieglo daudzu sportistu un ar sportu saistītu organizāciju radušos jautājumus. Tiesas objektivitāte, neatkarība, iztiesāšanas ātrums un kompetence rada pozitīvu strīda risināšanas mehānismu sporta pasaulē.  Pētnieciskā darba “Strīdu risināšana un to raksturojums starptautiskajā sporta arbitrāžas tiesā” mērķis ir izpētīt tiesas jurisdikciju, arbitrāžas priekšnoteikumus, nonākt pie secinājuma, kāpēc vairs nepastāv tāds institūts kā Konsultatīvā procedūra Sporta arbitrāžas tiesā un cik ļoti tiesas konfidencialitāte ir nepieciešama sporta tiesībās.  Darba ietvaros tika izmantoti Starptautiskās sporta arbitrāžas tiesas spriedumi, ārzemju literatūra un starptautiskie dokumenti.",0
578,Bērnu ar speciālajām vajadzībām tiesību uz izglītību nodrošināšana Latvijā,"Bakalaura darba mērķis ir izpētīt tiesību uz izglītību nodrošināšanu Latvijā bērniem ar speciālajām vajadzībām un, pamatojoties uz konstatētajām problēmām, izstrādāt priekšlikumus. Lai sasniegtu šo mērķi, autore pētīja starptautiskos un nacionālos normatīvos aktus, iepazinās ar pētījumiem par iekļaujošās izglītības jautājumiem, kā arī analizēja valsts un pašvaldību kompetenci šo tiesību nodrošināšanā. Darbā ir 49 lappuses, t.sk. pirmajā nodaļā ir aplūkots jēdziena “bērns ar speciālajām vajadzībām” skaidrojums, kā arī aprakstīti jautājumi par tiesībām uz izglītību un iekļaujošās izglītības pamatprincipi bērnu ar speciālajām vajadzībām kontekstā. Otrajā nodaļā autore analizē valsts, t.sk. pašvaldību, atbildību attiecībā uz pētāmo jautājumu, kā arī aprakstīta vecāku atbildība. Savukārt trešajā nodaļā autore aplūko speciālās izglītības programmu īstenošanu vispārējās un speciālās izglītības iestādēs.  Darbā autore secina, ka izglītības sistēma Latvijā pakāpeniski tiek pielāgota iekļaujošās izglītības principiem. Vienlaikus prakse norāda uz ikdienā sastopamiem problēmgadījumiem, kā risinājumā tiek iesaistītas valsts un pašvaldību iestādes, kā arī galējas nepieciešamības gadījumos – tiesas. Šo gadījumu risināšanā tiek izvērtētas un ņemtas vērā bērna vislabākās intereses. Vienlaikus autore secina, ka praksē var nākties risināt kolīzijas starp bērna ar speciālajām vajadzībām un bērnu, kuriem šādu vajadzību nav, interesēm.  Atslēgvārdi: bērni ar speciālām vajadzībām, tiesības uz izglītību, iekļaujoša izglītība.",0
579,Paātrinātais process kriminālprocesā,"Bakalaura darbā ir apskatīts paātrinātais process Kriminālprocesā. Šāds vienkāršotā procesa veids ir stājies spēkā 2018. gada 1.septembrī. Autore darbā apskata priekšnosacījumus, kuriem jāizpildās, lai varētu piemērot paātrināto procesu, kā arī, kādas procesuālās darbības ir jāveic, lai paātrinātā procesa ietvaros tiktu izmeklēts noziedzīgais nodarījums. Darbā paātrinātais process tiek salīdzināts ar procesu neatliekamības kārtībā un saīsināto procesu, tiek apskatītas kopīgās un atšķirīgās īpašības. Tiek pētīts, ar kādām problēmām varētu saskarties izmeklēšanas iestāžu darbinieki, praksē pielietojot paātrinātā procesa regulējumu. Ar aptaujas palīdzību autore noskaidro Valsts policijas izmeklētāju viedokli par paātrināto procesu. Darbā tiek apskatīta aktuālā statistika par kriminālprocesiem, kuri ir virzīti paātrinātā procesa kārtībā. Autore analizē galvenos problēmjautājumus, kuri praksē kavē paātrinātā procesa izmantošanu visās faktiskajās situācijās, kur tas būtu iespējams.",0
580,Izlīguma tiesiskās sekas tiesvedībā,"Bakalaura darba tēma ir ´´Izlīguma tiesiskās sekas tiesvedībā´´. Likumdevējs izlīgumam nav paredzējis vienas konkrētas sekas, kuras noteiktu kāds lēmums izlīguma gadījumā tiesai būtu jāpieņem. Bakalaura darba mērķis ir analizēt izlīguma tiesiskās sekas kriminālprocesā tiesvedības gaitā. Savā darbā autore sniedz iespējamo likuma grozījumu, lai rosinātu vienveidīgu un precīzāku izpratni par izlīguma jēdzienu. Darba apjoma dēļ autore darbā aplūko un analizē izlīguma institūtu tiesvedības stadijā. Autore, veicot savus darba pienākumus Zemgales rajona tiesā, ikdienā saskaras ar izlīguma noslēgšanu kriminālprocesā tiesvedības stadijā. Atslēgas vārdi: izlīgums, izlīguma tiesiskās sekas, kriminālprocess, tiesvedība.",0
581,Morālā kaitējuma kompensācija kriminālprocesā,"Darbā tiek apskatīta morālā kaitējuma kompensācijas jēdziena būtība, morālā kaitējuma kompensācijas apmērs un tā noteikšanas priekšnosacījumi, morālā kaitējuma kompensācijas apmērs auto avāriju lietās un tā aprēķināšanas kārtība. Darba gaitā tika izdarīti secinājumi un identificētas problēmas morālā kaitējuma jēdziena terminoloģijā dažādos tiesību aktos, aprēķināšanas kartībā un piemērošanā.",0
582,Sodāmības institūts krimināltiesībās,"Bakalaura darba tēma ir “Sodāmības institūts krimināltiesībās”. Autore apskata sodāmības jēdzienu un tā regulējumu Latvijas krimināltiesībās, kā arī tās sekas, kas rodas sodāmībai dzēšoties. Darbā aplūkoti dažādu autoru viedokļi par sodāmības jēdzienu, kā arī salīdzināts sodāmības regulējums ar ārvalstīm. Bakalaura darba mērķis ir izprast sodāmības nozīmi krimināltiesībās un sekas, kas izriet ārpus krimināltiesiskā regulējuma. Kā viena no aktuālākajām problēmām saistībā ar sodāmības institūtu un ne tikai, ir likumā nenoregulētā vainas forma saliktā sastāva noziedzīgajos nodarījumos. Ierobežojumi, kas saistīti ar sodāmības esamību, vairākos likumos attiecas uz noziedzīgiem nodarījumiem, kuri izdarīti tīši. Atslēgvārdi: sodāmība, dzēšana, personas tiesību ierobežošana, nepilngadīgo sodāmība, juridiskās sekas.  ",0
583,Pārrobežu parāda piedziņa civillietās un komerclietās izmantojot Eiropas maksājuma rīkojuma procedūru,"Bakalaura darbs „Pārrobežu parāda piedziņa civillietās un komerclietās, izmantojot Eiropas maksājuma rīkojuma procedūru” galvenokārt ir vērsts uz Eiropas maksājuma rīkojuma galveno problēmu izpēti. Pēc autora domām, galvenie problēmjautājumi Eiropas maksājuma rīkojuma procedūrā ir Eiropas maksājuma rīkojuma procedūrā izmantojamā valoda, Eiropas maksājuma rīkojuma tiesas un tiesāšanās izdevumi, kā arī dalībvalstu atšķirīgā tiesu prakse attiecībā uz pierādījumu pievienošanu EMR procedūrai.   Lai sasniegtu darba mērķi autors veic dalībvalstu nacionālo tiesību normu salīdzinājumu. Tiek apskatīta dalībvalstu tiesu prakse attiecībā uz Eiropas maksājuma rīkojuma izdošanu, kā arī tiek piedāvāti problēmu risinājumi.",0
584,Vainas forma- neuzmanība- krimināltiesībās,"Bakalaura darba temata “Vainas forma – neuzmanība - krimināltiesībās” būtība ir noziedzīga nodarījuma vainas formas noteikšana saliktā sastāvā, kas mūsdienās ir joprojām problēma Latvijas regulējumā, skatoties uz faktu, ka Krimināllikumā nav neviena panta, kas regulētu šīs problēmas atrisināšanu praksē. Bakalaura darba mērķis ir izpētīt vainas formas - neuzmanības definīciju; analizēt neuzmanības noteikšanas problemātiku praksē; aplūkot neuzmanības regulējumu ārvalstīs, akcentējot kopīgo un atšķirīgo ar Latvijā noteikto; kā arī sniegt secinājumus un priekšlikumus neuzmanības noteikšanai praksē Latvijā saistībā ar saliktu sastāvu. Bakalaura darba uzdevumi: 1)izpētīt neuzmanības institūta vēsturisko attīstību; 2)salīdzināt citu valstu regulējumus ar Latvijas regulējumu; 3)meklēt un analizēt prakses piemērus par neuzmanības noteikšanu; 4)izvērtēt citu tiesību zinātnieku viedokļus par šo tēmu. Pēc bakalaura darba tēmas izpētīšanas darba autore izvirzīja secinājumus, kā arī ierosinājumus, kas varētu uzlabot neuzmanības noteikšanu praksē saistībā ar saliktu sastāviem.  Bakalaura darbā ir zinātniski pētnieciskās metodes: 1) pētījuma metode, kas tiks pielietota pētot neuzmanības institūta vēsturisko attīstību; 2) aprakstošā metode, kas tiks izmantota aprakstot neuzmanību, noziedzīgo pašpaļāvību un noziedzīgo nevērību; 3) salīdzinošā metode, kas tiks pielietota salīdzinot Latvijas regulējumu ar citu valstu regulējumiem; 4) analītiskā metode, kas tiks izmantota analizējot šī bakalaura darba ietvaros izmantoto literatūru, avotus, praksi un normatīvos aktus.  Bakalaura darba rezultātā tika izpētīts neuzmanības institūta vēsturiskā attīstība; vainas būtība Latvijā, neuzmanības jēdziens; būtība gan Latvijā, gan ārvalstīs; kā arī neuzmanības norobežošana no nodoma.",0
585,Kreditora interešu aizsardzība mantojuma tiesībās.,"Bakalaura darbs “Kreditora interešu aizsardzība mantojuma tiesībās” ir vērsts uz kreditora, kā mantojuma tiesību subjekta, izpēti, proti, kādas darbības un kādā termiņā ir jāveic kreditoram pilnīgai savu likumisko tiesību un interešu realizācijai. Šī darba mērķis ir izpētīt kreditora interešu aizsardzības mehānismu mantojuma tiesībās, vērst uzmanību uz praksē pastāvošo problemātiku, kā arī piedāvāt šo problēmu iespējamos risinājumus. Ir būtiski izprast kreditora lomu mantojuma tiesībās, tā tiesības un pienākumus. Bakalaura darba “Kreditora interešu aizsardzība mantojuma tiesībās” ietvaros autore analizē mantojuma tiesību institūtu no kreditora interešu aizsardzības viedokļa. Šajā darbā  autore aplūko vairākus mantojuma tiesību instrumentus un kreditora rīcības modeļus, kas paredzēti kreditora interešu aizsardzībai. Kreditora interešu aizsardzība līdzās mantinieka interešu aizsardzībai ir būtisks mantojuma tiesību stūrakmens. Lai sasniegtu darba mērķi, autore pēta Latvijas normatīvo aktu regulējumu, atsevišķos jautājumos salīdzina ar ārvalstu normatīvo regulējumu, analizē juridisko literatūru un Latvijas tiesu praksi. Atslēgvārdi: kreditors mantojuma lietā, nodrošinātais kreditors, nenodrošinātais kreditors, bezmantinieku manta, mantošanas iesniegums, kreditora pretenzija.",0
586,Valsts autoceļu kā publisku lietu pārvaldīšanas tiesiskie aspekti,"Publisku lietu jēdziena vēsture meklējama Senajā Romā. Slavenajiem Romas ceļiem savukārt bija nozīmīga gan ekonomiskā, gan militārā, gan valsts pārvaldi vienojošā funkcija. Valsts autoceļu kā publisku lietu jēdziena saturs, līdztekus izpratnei par demokrātisku un tiesisku republiku, mūsdienās ir pilnveidojies, taču pamatfunkcijas un pastāvēšanas mērķis ir nemainīgs. Ceļi kā valsts galvenās ekonomiskās artērijas nodrošina gan ērtu un brīvu ikdienas pārvietošanos, gan komerciālu satiksmi, kā arī sniedz iespēju tautai kā valsts varas avotam paust savu viedokli.  Darbs sastāv no trīs nodaļām. Pirmajā aplūkots valsts ceļa kā publiskas lietas statuss un vispārējā izmantošana, kā arī analizēta ceļu pārvaldītāja atbildība par nepietiekamu pārvaldes uzdevuma izpildi. Otrajā nodaļā aplūkoti Latvijā atļautie valsts autoceļu sevišķās izmantošanas gadījumi un vērtētas nepilnības tiesiskajā regulējumā. Trešā nodaļa veltīta valsts ceļam blakus esošo īpašumu īpašnieku tiesībām.",0
587,Drošības nauda kā drošības līdzeklis,"Drošības nauda kā drošības līdzeklis ir sens tiesību instruments, kas nodrošina normālu kriminālprocesa mērķu sasniegšanu gadījumos, kad persona rīkojas neatbilstoši kriminālprocesa izmeklēšanas un tiesvedības interesēm, un neievēro tai ar likumu uzliktos pienākumus. Lai gan drošības nauda kriminālprocesā lielākoties piemērota kā apcietinājuma alternatīva, praksē tā vērtējama kā efektīvs drošības līdzeklis. Praksē, galvenokārt, problemātika iezīmējas drošības naudas piemērošanā, proti, apmēra noteikšanā, kā arī juridisko seku izskaidrošanā drošības naudas iemaksātājam. Tāpat arī Kriminālprocesa likumā noteiktā pienākuma par rakstveida paziņojuma par iemaksātās naudas izcelsmi iesniegšanas nepieciešamību un efektivitāti.  Darba mērķis ir izprast drošības līdzekļa - drošības naudas - apmēra noteikšanas, izcelsmes, piemērošanas kārtības un tās nosacījumu neievērošanas seku problēmjautājumus, un rast uz tiem loģiskus, efektīgus risinājumus.  Bakalaura darbs izstrādāts balstoties uz juridiskās prakses materiāliem,  tiesību doktrīnā paustajām atziņām, juridisko literatūru, publikācijām, Latvijas Republikas un ārvalstu normatīvajiem aktiem, kā arī apkopotajiem statistikas datiem par apcietinājuma aizstāšanas ar drošības naudu reizēm 2016. un 2017.gadā. Darba izstrādes rezultātā izdarīti secinājumi par drošības naudas piemērošanu gan no teorētiskās, gan praktiskās puses, kā arī izteikti priekšlikumi esošo problēmu un normatīvā regulējuma pilnveidošanai.  Atslēgvārdi: drošības līdzeklis, drošības nauda, drošības naudas mērķis, summas apmērs, drošības naudas izcelsme, apcietinājuma alternatīva.",0
588,Regresa prasība un subrogācijas tiesība apdrošināšanā.,"Bakalaura darba temats ir “Regresa prasība un subrogācijas tiesība apdrošināšanā”. Regresa prasībai un subrogācijas tiesībai ir būtiska nozīme apdrošināšanas sabiedrību, arī Latvijas Transportlīdzekļu apdrošinātāju biroja finansiālajam stāvoklim, ļaujot samazināt apdrošināšanas atlīdzību izmaksas, kas ietekmē arī apdrošināšanas prēmiju apmēru. Šo tiesību izmantošana ļauj novērst netaisnu iedzīvošanos uz apdrošinātāja rēķina, neļaujot par zaudējumu izraisīšanu iespējamai atbildīgajai personai izvairīties no zaudējumu atlīdzināšanas vai tiesību aizskartajai personai saņemt atlīdzinājumu dubultā. Ar regresa prasību un subrogācijas tiesību tiek veicināta likumu un sabiedriskās kārtības ievērošana. Taču regresa prasības un subrogācijas tiesības realizēšanā pastāv problēmas, kas var kavēt, ierobežot šīs apdrošinātājam noteiktās tiesības izmantošanu, vai veicināt to piemērošanu neatbilstoši likumdevēja gribai. Darba mērķis ir noskaidrot regresa prasības un subrogācijas tiesības pamatus apdrošināšanā, konstatēt problēmjautājumus realizējot iepriekš nosauktās tiesības, analizēt tiesu praksi par zaudējumu piedziņu no atbildīgajām personām, veikt jēdziena “regresa prasība” un jēdziena “subrogācijas tiesība” analīzi. Darba ietvaros ir veikta normatīvo aktu analīze, noteikti regresa prasības un subrogācijas tiesības izmantošanas pamati, izpētīta jaunākā tiesu prakse un tiesu atziņas, veikta literatūras avotu izpēte.",0
589,Atsavināšanas sabiedrības vajadzībām tiesiskā regulējuma problēmas un iespējamie risinājumi.,"Bakalaura darba mērķis ir izpētīt atsavināšanas sabiedrības vajadzībām tiesiskā regulējuma problēmas un identificēt iespējamos risinājumus. Darba pirmajā daļā autore pēta īpašumu kā tiesību institūtu un tā mijiedarbību ar atsavināšanu sabiedrības vajadzībām. Darba otrajā daļā tiek analizēts atsavināšanas sabiedrības vajadzībām tiesiskais regulējums, aplūkojot gan tiesības uz īpašumu starptautiskajos cilvēktiesību dokumentos, gan Latvijas tiesisko regulējumu par īpašuma atsavināšanu sabiedrības vajadzībām. Trešajā daļā tiek analizēts taisnīgas atlīdzības saturs, kompensācijas veidi atsavināšanas sabiedrības vajadzībām problemātikas kontekstā un sniegti priekšlikumi. Darba apjoms ir 40 lapaspuses. Izmantotās literatūras un avotu saraksts satur 58 avotus.",0
590,Kratīšana kā viena no izmeklēšanas darbībām kriminālprocesā,"Bakalaura darba temats ir - kratīšana kā viena no izmeklēšanas darbībām kriminālprocesā. Bakalaura darba mērķis ir izpētīt izmeklēšanas darbības - kratīšanas tiesisko regulējumu, izpētīt kādas problēmsituācijas ir sastopamas un sniegt ieteikumus kā tās atrisināt.  Ņemot vērā, ka kratīšana ir viena no efektīvākajām izmeklēšanas darbībām kriminālprocesā, autore ir pētījusi kratīšanas institūta vēsturisko attīstību Latvijas teritorijā spēkā esošajos normatīvajos aktos sākot no 1926. gada līdz šim brīdim. Bakalaura darbā pētīts kā dažādos avotos tiek definēts jēdziens – “kratīšana”, kā arī aprakstīti tās veidi un kratīšanas nošķiršana no izņemšanas un apskates. Autore darbā atspoguļoja kratīšanas pamatus, lēmumus un to veidus, kā arī izpētīja kratīšanas veikšanas kārtību un kratīšanas rezultātu noformēšanu. Bakalaura darbā autore aprakstīja biežāk praksē sastopamākās problēmas. Darba pamatā ir izmantots šobrīd spēkā esošais Latvijas Kriminālprocesa likums, kā arī Latvijā un ārvalstīs atzītu tiesību zinātnieku publikācijas, grāmatas kā arī žurnālā “Jurista Vārds” publicētie raksti. Darbā izmantoti arī citi Latvijā un ārvalstīs spēkā esošie normatīvie akti, kā arī apskatīta tiesu prakse un apkopoti statistikas dati, kas saistās ar izmeklēšanas darbību - kratīšanu. Pamatojoties uz veikto pētījumu autore izsaka secinājumus un priekšlikumus efektīvākai kriminālprocesa norisei saistībā ar izmeklēšanas darbību – kratīšanu.   Atslēgvārdi: kriminālprocess, izmeklēšanas darbības, kratīšana, cilvēktiesības, izmeklēšanas tiesnesis, problemātika, lēmums.",0
591,Mantojuma pieņemšanas ar inventāra tiesību problemātika.,"Civillikuma 708. pantā ir noteikts, ka no pienākuma atbildēt par mantojuma atstājēja parādiem ar savu paša mantu mantinieks var atsvabināties, ja viņš izlieto inventāra tiesību. Ar inventāra tiesību likumā tiek paredzēta novirze no vispārējā universālās sukcesijas principa mantojuma tiesībās. Inventāra tiesības regulējums Latvijā pēc savas būtības nav grozīts ļoti ilgu laiku, kas līdz ar to rada ļoti plašas problēmas šī tiesību institūta būtības izpratnē, termiņa mērķī, procesuālajā regulējumā un tādējādi arī inventāra tiesības piemērošanā. Pētījuma rezultātā autors atklāj ļoti plašo inventāra tiesības institūta problemātiku, pierāda tās nozīmīgumu kopējā mantojuma tiesību tvērumā un tādējādi arī pierāda nepieciešamību pēc šī tiesību institūta regulējuma pārskatīšanas, aktualizācijas un pilnveidošanas.",0
592,Atbildība par nelegālu televīzijas satura izmantošanu,"Bakalaura darba tēma ir “Atbildība par nelegālu televīzijas satura izmantošanu.” Darbā tiek parādīta nelegālās televīzijas satura izmantošanas plašā izplatība un tās nodarītais kaitējums, kas ietekmē gan raidorganizāciju, gan valstu ekonomiku. Darbā analizētas raidorganizāciju tiesības uz televīzijas saturu tiesisko aizsardzība, kā arī analizēti administratīvās atbildības un kriminālatbildības piemērošanas par nelegālu televīzijas satura izmantošanu, praktiskie aspekti. Pamatojoties uz Eiropas Savienības tiesas spriedumu, darbā tiek pamatota administratīvās atbildības ieviešana nelegālā televīzijas satura skatītājiem. Darba priekšmets - atbildības par televīzijas satura nelegālu izmantošanu un tās tiesiskais regulējums. Darba mērķis – izanalizēt televīzijas satura tiesisko aizsardzību pret nelegālu izmantošanu un ieteikt tās uzlabojumus. Atslēgas vārdi: nelegālais televīzijas saturs; atbildība par nelegālā televīzijas satura izplatīšanu; atbildība par nelegālā televīzijas satura skatīšanos; autortiesību un blakustiesību aizsardzība.",0
593,Pušu procesuālās tiesības mantojuma lietās.,"Pēc mantojuma atstājēja nāves viņa statusu ieņem tā mantinieks, taču ne vienmēr katram atstātajam mantojumam ir mantinieki, kas vēlas pārņemt mantojuma atstājēja tiesības un saistības, un tādā gadījumā kreditori nevar vērst piedziņu pret mantiniekiem. Kreditori var lūgt izsludināt mantojuma atklāšanos un lūgt iecelt mantojuma masai aizgādni, taču tas ir laikietilpīgs process. Darba autore darbā izvirzījusi mērķi noskaidrot, vai mantojuma masas aizgādņa iecelšanas procesa ilgums neapgrūtina kreditoru intereses parāda piedzīšanas procesā. Darbs sastāv no trīs nodaļām, kurās sniegts mantojuma masas un procesuālo tiesību skaidrojums un izvērtēts, kā aizsargāt kreditoru intereses mantojuma lietās, kamēr mantojumam nav iecelts mantinieks.",0
594,"Noziedzīgi iegūtu līdzekļu legalizēšana- pastāvošās problēmas, iespējamie risinājumi","Noziedzīgi iegūtu līdzekļu legalizēšana ir noziegums, kas paredzēts Krimināllikuma 195.pantā, papildus tam, šī nozieguma apkarošanai ir ticis pieņemts arī atsevišķs likums, tieši Noziedzīgi iegūtu līdzekļu legalizēšanas un terorisma finansēšanas novēršanas likums. Neskatoties uz to, ka šo vienu noziegumu regulē ļoti plašs un izvērsts regulējums, tā apkarošana gan Latvijā, gan pasaulē ir bijusi ļoti neefektīva visā tā pastāvēšanas laikā. Tieši tāpēc šī Bakalaura darba mērķis ir noteikt problēmas kādas pastāv atklājot, izmeklējot un notiesājot personas noziedzīgi iegūtu līdzekļu legalizēšanas gadījumos, lai pēc tam varētu piedāvāt konkrētus risinājumus šo problēmu turpmākai novēršanai. Lai sasniegtu darba mērķus tika izpētīts noziedzīgi iegūtu līdzekļu legalizēšanas kā noziedzīga nodarījuma sastāvs un būtība. Tālāk tika veikta atbildīgo iestāžu sniegtās informācijas un statistikas izpēte kā arī tika apskatīta tiesu prakse iepriekšējā laika periodā un tika analizēti pieņemtie tiesu nolēmumi noziedzīgi iegūtu līdzekļu legalizēšanas lietās laika posmā pēc tiesu prakses apkopojuma tapšanas. Visbeidzot, tika apskatīts Latvijas Republikas novērtējums starptautiskajās organizācijās, kuras atbild par noziedzīgu iegūtu līdzekļu legalizēšanas apkarošanu. Darba rezultātā autors ir nonācis pie secinājumiem par noziedzīgi iegūtu līdzekļu legalizēšanas kā nozieguma būtību, atklājis dažādas problēmas kādas pastāv pašreizējā regulējumā un sekojoši piedāvājis konkrētus risinājumus šo problēmu novēršanai.",0
595,Kriminālatbildība par  tiesas nolēmuma un prokurora priekšraksta par sodu neizpildīšanu vai izpildes kavēšanu,"Bakalaura darba tēma ir “Kriminālatbildība par tiesas nolēmuma un prokurora priekšraksta par sodu neizpildīšanu vai izpildes kavēšanu.” Darbā tiek pētīts kriminālatbildības pamats par tiesas nolēmuma vai prokurora priekšraksta par sodu neizpildīšanu vai izpildes kavēšanu, Krimināllikuma 296. pantā ietvertās kriminālatbildības regulējuma attīstība Latvijas tiesību sistēmā un minētā panta piemērošanas problemātika praksē, kā arī tā norobežošana no amata noziegumiem. Darba ietvaros tiek veikta Krimināllikuma 296. panta noziedzīga nodarījuma sastāva kvalifikācija, kas dod padziļinātāku izpratni par tiesas nolēmuma un prokurora priekšraksta par sodu neizpildīšanu vai izpildes kavēšanas noziedzīga nodarījuma sastāvu.",0
596,Ievešana nekustamā īpašuma valdījumā izpildot nolēmumu,"Bakalaura darba tēma ir “Ievešana nekustamā īpašuma valdījumā, izpildot nolēmumu”. Veicot ievešanu valdījumā saskaras divas būtiskas cilvēka pamattiesības, proti, tiesības uz privātās dzīves neaizskaramību un tiesības uz īpašumu, tādēļ ļoti būtiska nozīme ir personu tiesību ievērošanā, kas nereti praksē tiek pārkāpts.    Darbā apskatīta gan Eiropas Cilvēktiesību tiesas, gan nacionāla tiesu prakse saistībā ar īrnieku tiesībām uz privātās dzīves neaizskaramību īpašnieku maiņas gadījumā. Gan tiesu izpildītājam, gan nekustamā īpašuma ieguvējam ir jārespektē īrnieku tiesības, kas pamatojas uz spēkā esoša īres līguma. Darbā izpētīts ievešanas valdījumā tiesību institūts, nosakot teorētiskās un praktiskās problēmas tā izpildes procesā, kuru rezultātā autore ir izdarījusi vairākus priekšlikumus par izmaiņu ieviešanu normatīvajos aktos.   Atslēgvārdi: ievešana nekustamā īpašuma valdījumā, tiesu izpildītājs, valdījums, nekustamais īpašums, izpilde, īrnieki.",0
597,Cietušā cilvēktiesības un to aizsardzība kriminālprocesā,"Bakalaura darba temats ir “Cietušā cilvēktiesības un to aizsardzība kriminālprocesā”. Cietušais procesuālā nozīmē ir tas kriminālprocesa dalībnieks, kuram ar noziedzīgu nodarījumu radīts kaitējums. Līdz ar cietušā iesaistīšanos procesa norisē, ir svarīgi apzināt un nodrošināt viņa cilvēktiesības, jo noziedzīgā nodarījuma rezultātā izmainās juridiskie un faktiskie apstākļi, kādos persona atrodas. Cietušā cilvēktiesības saistītas ar krimināltiesiko attiecību taisnīgu noregulējumu un tā stāvokļa atjaunošanu (iespēju robežās), kāds pastāvējis pirms noziedzīgā nodarījuma. Šī bakalaura darba mērķis ir izpētīt cietušā cilvēktiesības un to aizsardzību kriminālprocesā un sniegt priekšstatu par šo tiesību saturu. Noteiktā mērķa sasniegšanai autore izvirzījusi trīs uzdevumus: 1) iepazīties ar cilvēktiesību vēsturi un izpratni; 2) noskaidrot, kas ir cietušais kriminālprocesā; 3) apskatīt cietušā tiesības uz taisnīgu tiesu un uz kompensāciju, tāpat arī cietušā tiesības uz veselību un dzīvību. Darba izstrādes rezultātā autore sniegusi priekšstatu par cietušajam piemītošajām cilvēktiesībām, to realizēšanas prasībām un iespējām, tāpat arī sniegusi ierosinājumus normatīvā regulējuma uzlabošanai.",0
598,Finanšu un kapitāla tirgus komisijas un Eiropas centrālās bankas mijiedarbības juridiskie aspekti vienotā uzraudzības mehānisma ietvaros.,"Maģistra darba mērķis ir noteikt Eiropas Centrālās Bankas un Finanšu un kapitāla tirgus komisijas mijiedarbības, it sevišķi kredītiestāžu licencēšanā, juridiskos aspektus, nepilnības mijiedarbības regulējumā un ar to saistītās problēmas Eiropas Banku savienības pirmā pīlārā darbības efektivitātē un finanšu stabilitātes nodrošināšanā. Īstenojot mērķi, tiek aprakstītas problēmas ar Vienotā uzraudzības mehānisma vairāku līmeņu lēmumu pieņemšanas kārtību, kredītiestāžu uzraudzību, ievērojot to dalījumu nozīmīgās un mazāk nozīmīgās kredītiestādēs, kredītiestāžu maksātnespējas atšķirīgajām definīcijām Eirozonas dalībvalstīs. Autors analīzē minēto problēmu cēloņus un norāda uz nepieciešamību veicināt tālāku uzraudzības konverģenci, kā arī tiesību aktu harmonizāciju. Autors ierosina efektivizēt Vienotā uzraudzības mehānisma uzbūvi, piedāvājot izdarīt grozījumus Vienotā uzraudzības mehānisma pamatdokumentos – Vienotā uzraudzības mehānisma regulā, Vienotā uzraudzības mehānisma Pamata regulā, kā arī Likumā par Latvijas Banku un Finanšu un kapitāla tirgus komisijas likumā.",0
599,Aizskartais mantas īpašnieks kriminālprocesā,"Bakalaura darba “Aizskartais mantas īpašnieks kriminālprocesā” mērķis ir izpētīt aizskartā mantas īpašnieka tiesisko statusu, kā arī tā tiesību un pienākumu loku un ar to saistīto problemātiku un īpatnības.  Noteiktā mērķa sasniegšanai darba autors ir pētījis aizskartā mantas īpašnieka tiesisko statusu, tai skaitā aizskartā mantas īpašnieka, kura mantai ir uzlikts arests tiesisko statusu. Padziļināti aplūkojis Aizskartā mantas īpašnieka tiesību un pienākumu loku, veicot aizskartā mantas īpašnieka tiesību analīzi un salīdzināšanu ar citiem kriminālprocesa dalībniekiem.  Darba gaitā autors konstatējis problemātiku aizskartā mantas īpašnieka procesuālajā regulējuma, uz to norādījis un izvirzījis priekšlikumus šo procesuālo nepilnību novēršanai.",0
600,Kompensācijas apmēra noteikšanas problemātika deliktiesiskajās attiecībās,"Bakalaura darbā apskatītas delikttiesiskās attiecības, kā arī pamata jēdzieni, kurus nepieciešams izzināt, lai izprastu delikttiesisko attiecību būtību, delkttiesisko attiecību rašanos un delkttiesisko attiecību rašanās priekšnoteikumus, kā arī darbā iezīmēts neliels ieskats delikttiesību pastāvošajās problēmās. Darbā ir apskatīta kompensācija, kā viens no apmierinājuma veidiem delikttiesiskajās attiecībās, kompensācijas apmēra noteikšana, kompensācijas apmēra noteikšanas tiesu prakse, galvenokārt koncentrējoties uz problemātiku, nosakot kompensācijas apmēru tieši delikttiesiskajās attiecībās. Darbā ir analizēta problemātika kompensācijas apmēra delikttiesiskajās attiecībās noteikšanā, un autors pēc iespējas ir centies rast atbildes uz problēmjautājumiem, piedāvājot, autoraprāt, piemērotus risinājumus. Darbu raksturo šādi atslēgas vārdi: kompensācija, delikts, delikttiesiskās attiecības.",0
601,Mantojuma masas kā juridiskas personas statuss.,"Juridiskas personas konstrukcijas mērķis ir apvienot mantojuma masu vienā personā, ļaujot tai piedalīties civiltiesiskajā apgrozībā, lai tas būtu iespējams mantojumu masai nepieciešams pārstāvis. Mantojumu masas pārstāvji: mantojuma aizgādnis, testamenta izpildītājs, mantinieks, kurš turpina būt mirušā mantas valdītājs. Mērķis šādai konstrukcijai ir radīt efektīvu mehānismu, kas nodrošinātu mantojuma masas kā tiesību subjekta pilnvērtīgu darbību. Bakalaura darba mērķis ir izpētīt normatīvajos aktos esošo regulējumu un konstatēt, vai mantojuma masa kā juridiska persona un tiesību subjekts spēj sekmīgi iegūt tiesības un uzņemties saistības. Konstatēt esošos problēmjautājumus un rast iespējamos risinājums, kas nodrošinātu mantojuma pārstāvju efektīvāku darbību atbilstoši to mērķim. Darba izstrādes gaitā tiek pētīti un analizēti normatīvie akti, juridiskā literatūra, tiesu nolēmumi. Bakalaura darba ietvaros autore piedāvā grozīt un papildināt spēkā esošo regulējumu, kas ievērojami atvieglotu mantojuma pārstāvju darbību.",0
602,Tiesnešu atsevišķās domas kā tiesību palīgavots. Augstākās tiesas Administratīvo lietu departamenta pieredze (2014.-2017.),"Bakalaura darba tēmas nosaukums ir „Tiesnešu atsevišķās domas kā tiesību palīgavots. Augstākās tiesas Administratīvo lietu departamenta pieredze (2014.-2017.) ”.  Tā kā tiesnešu atsevišķās domas nav bieži sastopamas, šī darba mērķis ir noskaidrot kādu ietekmi sniedz tiesneša atsevišķo domu institūts. Lai to noskaidrotu, darba autore analizē tiesību zinātnieku dažādos viedokļus par tiesnešu atsevišķo domu institūta esību. Autore klasificē tiesneša atsevišķo domu iedalījuma kritērijus un aplūko tiesnesim piešķirtās brīvības, vārda brīvību un neatkarību, tiesneša atsevišķo domu izpratnē. Salīdzinošā nolūkā tiek apskatīts ne tikai Latvijas, bet arī citu valstu normatīvais regulējums. Darba autore aplūko Augstākās tiesas Administratīvo lietu departamenta pieredzi, lai noskaidrotu vai tiesnešu atsevišķās domas ir devušās kādu ietekmi uz likumdevēju.",0
603,Tiesnešu apstiprināšana uz mūžu kā neatkarības garantija Latvijas Republikā,"Ramona Karīna Hmeļņicka. Bakalaura darbs par tiesnešu apstiprināšanu uz mūžu kā neatkarības garantiju Latvijas Republikā. Darba vadītājs: Dr.iur., prof. Sanita Osipova, Rīgā, 2018. Cilvēka tiesību efektīva īstenošana nav iespējama, ja tiesneši nav neatkarīgi. Tiesu varas neatkarība tiek nodrošināta ar tiesnešu neatkarības garantiju ievērošanu. Viena no šādām garantijām ir tiesneša apstiprināšana uz mūžu. Vairāki Latvijas zinātnieki ir pētījuši tiesu varas neatkarības garantijas, taču neviens no autoriem nav padziļināti pētījis tiesnešu apstiprināšanu uz mūžu kā tiesneša neatkarības garantiju. Tāpēc autore ir veltījusi pētījumu tieši šīs tiesnešu neatkarības garantijas daudzpusīgai izpētei.  Darbā izvirzītais mērķis ir izpētīt, vai Latvijas teritorijā XX gs. tiesnešu pilnvaru termiņš tika mainīts atbilstoši politiskajam režīmam, un analizēt, vai ar tiesneša apstiprināšanu uz mūžu tiek nodrošināta tiesu varas neatkarība. Darbā tiek izpētīts tiesnešu pilnvaru termiņš un tā apstiprināšanas kārtība Latvijas teritorijā starpkaru periodā, pēc atkārtotās padomju okupācijas un pēc Latvijas neatkarības atjaunošanas. Darbā netiek pētīts viss atkārtotās padomju okupācijas laiks, bet tikai totalitārā režīma periods 1945.-1952. gados, jo pilns otrās padomju okupācijas periods ir atsevišķa pētījuma vērts.  Autore darbā secina, ka Latvijas teritorijā XX gs. tiesnešu pilnvaru termiņš tika mainīts atbilstoši politiskajam režīmam, proti, tas bija gan ierobežots, gan neierobežots. Autore secina, ka ar tiesneša apstiprināšanu uz mūžu tiek nodrošināta tiesu varas neatkarība. Darbs sastāv no 3 nodaļām, 7 apakšnodaļām, ievada un kopsavilkuma. Darbā izmantoti tādu autoru darbi, kā Aristotelis, Š. L. de Monteskjē, Dž. Loks u.c. Atslēgvārdi: varas dalīšanas princips, līdzsvara un atsvara sistēma, tiesu vara, tiesu varas neatkarība, tiesneša apstiprināšana uz mūžu.",0
604,Dāvanu pieņemšanas ierobežojums tiesnešiem kā garants tiesībām uz taisnīgu tiesu,"Bakalaura darbā Dāvanu pieņemšanas ierobežojums tiesnešiem kā garants tiesībām uz taisnīgu tiesu autore pēta dāvanu pieņemšanas ierobežojuma regulējumu un tā saturu attiecībā uz tiesnešiem gan amata pienākumu pildīšanas laikā, gan ārpus amata pienākumu pildīšanas. Teorētiskajā daļā tiks ietverts tiesību uz taisnīgu tiesu, kā arī tiesnešu objektivitātes un neatkarības jēdziena saturs normatīvo aktu un tiesnešu ētikas kodeksa ietvarā. Praktiskajā daļā tiks pētīts dāvanu pieņemšanas ierobežojuma saturs, normatīvais regulējums, tā piemērošana, ievērošana praksē un iespējamie problēmjautājumi attiecībā uz tiesnešiem kā valsts amatpersonām. Tiks analizēta dāvanu pieņemšanas ierobežojuma nepieciešamība un efektivitāte. Autore darba ietvaros ir salīdzinājusi ārvalstu normatīvo regulējumu ar Latvijas normatīvo regulējumu attiecībā uz dāvanu pieņemšanas ierobežojumu valsts amatpersonām, tajā skaitā tiesnešiem. Autoresprāt, dāvanu pieņemšanas ierobežojuma regulējums attiecībā uz Latvijas Republikas tiesnešiem ir efektīvs, tomēr tā ievērošana praksē lielā mērā ir atkarīga no paša tiesneša kā augsti kvalificēta un godprātīga jurista. Atslēgvārdi: dāvana, ierobežojumi, garantijas, objektivitāte, neatkarība, taisnīgums, taisnīga tiesa.",0
605,Tiesnešu iecelšana un apstiprināšana amatā,"Darbā pētīta tiesu neatkarība no likumdevēja un izpildvaras, par problemātisko aspektu izvirzot likumdevēja un izpildvaras ietekmi tiesneša iecelšanas, apstiprināšanas procesā un tiesneša tālākās karjeras virzībā. Darba mērķis ir konstatēt un izvērtēt līdzšinējā tiesiskā regulējuma teorētiskos un faktiskos apdraudējumus tiesu neatkarībai, tiesnešu ietekmēšanai, un secināt, vai spēkā stājušās likuma izmaiņas šo apdraudējumu mazina. Darbā izvirzīti uzdevumi pētīt tiesneša nozīmi demokrātiskā sabiedrībā, amata prasības, analizēt tiesneša iecelšanas, apstiprināšanas amatā un pārcelšanas citā tiesā līdzšinējā un jaunā tiesiskā regulējuma problemātiku, riskus tiesu neatkarībai Latvijā, salīdzināt praksi ārvalstīs. Darbā secināts, ka ar jaunākajiem grozījumiem likumā pilnībā nav novērsti darbā konstatētie un analizētie tiesu varas neatkarības iespējamie apdraudējumi. Pētījuma rezultātā autors izvirza priekšlikumu nodot pilnvaras Tieslietu padomei arī jautājumā par tiesneša apstiprināšanu amatā pēc t.s. pārbaudes laika beigām, savukārt Saeimas un tieslietu ministra pilnvaras šajā procesā attiecīgi ierobežot.",0
606,"Personas, kurai ir tiesības uz aizstāvību, tiesības neliecināt- saturs un problemātika","Bakalaura darba tēma ir „ Personas, kurai ir tiesības uz aizstāvību, tiesības neliecināt - saturs un problemātika”.  Tiesības neliecināt attiecībā uz personu, kurai ir tiesības uz aizstāvību, ir viens no nevainīguma prezumpcijas principa aspektiem un ietilpst tiesību uz taisnīgu tiesu tvērumā. Šīs tiesības ir vienas no pamattiesībām kriminālprocesā. Nevainīguma prezumpcija, no kuras izriet arī tiesības neliecināt, ir nostiprināta vairākās starptautiskās, Eiropas un Latvijas tiesību normās. Tomēr ir pamats uzskatīt, ka personas, kurai ir tiesības uz aizstāvību, tiesības neliecināt praksē mēdz tikt ierobežotas nepamatoti. Darba tēmas aktualitāti pamato pēdējos gados juridiskajā literatūrā publicēto rakstu apjoms, kā arī nesen Eiropas līmenī pieņemtie normatīvie akti, uz kuru pamata veikti grozījumi Kriminālprocesa likumā. Pētījuma mērķis ir noskaidrot “Tiesību neliecināt” saturu un problemātiku Latvijā mūsdienās. Lai sasniegtu darba mērķi, autors izmantojis zinātniski pētnieciskās metodes - aprakstošo, analītisko, salīdzinošo un vēsturisko metodi. Darbs veidots no piecām nodaļām. Pirmā nodaļa veltīta jēdzienam “Tiesības neliecināt” Latvijas un Starptautisko tiesību aktu izpratnē un veidota no divām apakšnodaļām. Otrā nodaļa veltīta personas, kurai tiesības uz aizstāvību, jēdzienam. Nodaļa veidota no trīs apakšnodaļām. Trešajā nodaļā tiek skaidrots tiesību neliecināt saturs. Nodaļa veidota no piecām apakšnodaļām. Ceturto nodaļu autors veltījis apstākļiem, kādos var ierobežot tiesības neliecināt. Noslēguma nodaļā tiek apskatīts aizliegums piespiest personu sniegt liecības.",0
607,Nekustamā īpašuma labticīga ieguvēja aizsardzība.,"Nekustamā īpašuma iegūšanas process ir atšķirīgs no kustamu lietu iegūšanas kārtības, jo tas ir pakļauts reģistrācijai. Valsts aktīvi iesaistās un piedalās nekustamā īpašuma iegūšanas procesā, radot zināmu paļāvību un garantu privātpersonām.  Labticīga ieguvēja aizsardzība ir pretrunā ar īpašuma tiesību absolūto raksturu. Latvijas tiesību aktos labticīgs ieguvējs un tā aizsardzība ir regulētas visai skopi.  Kad persona labticīgi iegūst nekustamo īpašumu, ir redzama vairāku principu sadursme. Līdz ar neskaidru regulējumu tas ir ļāvis attīstīties neviennozīmīgai un pat pretrunīgai tiesu praksei. Par nekustamā īpašuma labticīga ieguvēja aizsardzību nepastāv vienprātības.  Savā darbā autors norāda uz galvenajiem aspektiem, kas rada neskaidrības un pretrunas, sniedz savu vērtējumu par tiem un izsaka priekšlikumus par uzlabojumiem, kas būtu nepieciešami.",0
608,Līgumu brīvības ierobežojumi.,"Līgumu brīvība sabiedrībā izpaužas kā personu brīvas izvēles tiesības iesaistīties vai neiesaistīties saistību tiesiskajās attiecībās, tajā skaitā izvēlēties personu, ar kuru slēgt darījumu, un personas lietu, par kuru slēgt darījumu.  Kad sabiedrībā sajūtams personu tiesību aizskārums, rodas nepieciešamība līdzsvarot personu tiesiskās attiecības, normatīvajos aktos nosakot līgumu brīvības ierobežojumus ar aizliegumiem, pienākumiem vai kārtību. Lai veiktu pienācīgu pastāvošās problēmas izvērtējumu, nepieciešams apskatīt problēmas cēloņus un pastāvošā normatīvā regulējuma mērķus. Pirms līgumu brīvības ierobežojumu ieviešanas, sabiedrībā nepieciešams gūt pārliecību par ierobežojuma nepieciešamības leģitīmo mērķi.  Maģistra darba ietvaros autore apskata vairākus līgumu brīvības ierobežojošus gadījumus, kad iepriekš līgumu brīvība tikusi ierobežota, un kādi ir tā pamatojošie motīvi. Autore veic pētījumu par nekustamā īpašuma atsavināšanas darījumā iesaistīto pušu tiesību un pienākumu īstenošanas iespējām. Darba rezultātā autore gūst pamatojumu nepieciešamībai ierobežot līgumu brīvību nekustamā īapašuma atsavināšanas darījumos.    Atslēgvārdi: līgumu brīvība, līgumu brīvības ierobežojumi, nekustamā īpašuma pirkuma līgums, tiesības un pienākumi, līguma forma, noilgums.",0
609,Saskarsmes tiesību piespiedu izpilde procesā.,"Saskarsmes tiesību būtība ir ļaut vecākam, kurš dzīvo šķirti, realizēt saskarsmi ar bērnu. Savukārt ne tikai vecāki var prasīt saskarsmes realizāciju ar bērnu, likumdevējs ir noteicis arī citas personas, kam ir tiesības uz saskarsmi ar bērnu. Prakse liecina, ka arvien vairāk lietu tiesā izskata par saskarsmes tiesībām. Ņemot vērā to, ka izskatīto lietu skaits palielinās, ir saskatāmi arī šķēršļi nolēmuma izpildei. Saskarsmes tiesību jēdziens nav plaši pētīts un apskatīts. Saskarsmes izpausme var būt dažāda, tā var izpausties gan klātienē, gan neklātienē, kā arī izmantojot ierīces kā, piemēram, telefonus, datorus utt.. Būtiski saskarsmes veidu un kārtību noteikt nolēmumā. Spēkā stājies (vai izpildāms nekavējoties) nolēmums netiek pildīts, pusei ir tiesības iesniegt to piespiedu izpildei tiesu izpildītājam. Tiesu izpildītājs piespiedu izpildu procesā darbojas ātri un efektīvi, lai pildītu izpildu rakstā noteikto. Ja tiesa rezolutīvajā daļā nav noteikusi konkrētu saskarsmes tiesību kārtību vai iesaistīto saskarsmes personu, tas var radīt šķēršļus izpildei.  Tāpat parādniekam ir noteiktas tiesiskās sekas, ja nolēmums netiks pildīts. Tiesu izpildītāja darbības un kompetence lietās, kas izriet no saskarsmes tiesībām, ir noteiktas likumā, taču tās neaptver sprieduma izpildes izdevumu samaksas pienākumu, ciktāl ir uzklausāms bērns viedoklis, pierādījumu iesniegšanas kārtību, ja parādnieks apgalvo, ka nolēmumu nav iespējas pildīt. Pētnieciskā darba rezultātā autore pilnveido esošo regulējumu lietās, kas izriet no saskarsmes tiesībām un izpēta, dod priekšlikumus minētajiem problēmjautājumiem.",0
610,Trešo personu finansējuma ietekme uz šķīrējtiesnešu objektivitāti un neatkarību starptautiskajā šķīrējtiesas procesā,"Arvien lielāku nozīmi starptautiskajā šķīrējtiesu procesā gūst jautājums par trešo personu finansējuma izmantošanu un tā ietekmi uz procesa tiesiskumu un godīgumu. Tā kā finansējuma ņēmēja iespēja uzsākt šķīrējtiesas procesu ir atkarīga no tiesvedības izdevumu samaksas, strīda finansētājs ir spējīgs uzstādīt savus nosacījumus un ietekmēt personas lēmumus procesa ietvaros. Taču tas aktualizē jautājumu, vai šāda ietekme var skart arī lietā ieceltos šķīrējtiesnešus. Darbā tiek pētīts trešo personu finansējums un tā regulējums šķīrējtiesas procesa ietvaros un kādu ietekmi tas rada uz šķīrējtiesas procesa dalībniekiem, un pats svarīgākais – uz šķīrējtiesnešu objektivitāti un neatkarību, konstatējot divus galvenos ietekmes veidus un piedāvājot iespējamus risinājumus, kā šo ietekmi mazināt.",0
611,Pierādīšanas priekšmets un pierādīšanas pienākums kriminālprocesā,"Maģistra darba temats ir “Pierādīšanas priekšmets un pierādīšanas pienākums kriminālprocesā”. Darba izvēle pamatota ar to, ka pierādīšanas procesā nemitīgi aktualizējās jaunas problēmas, kuras tiek risinātas, kā arī tiek ieviests jauns tiesiskais regulējums. Katrā kriminālprocesa stadijā ir kāds no pierādīšanas procesa elementiem. Pierādīšana ir saistīta ar vienu no galvenajiem pamatprincipiem kriminālprocesā, proti, nevainīguma prezumpcijas principu, kura tiesiskajā regulējuma šobrīd ir paredzētas izmaiņas. Attiecībā uz pierādīšanas pienākumu mantiskajos jautājumos ir izveidots vēl viens izņēmums no pamatnostādnes, kā arī attiecībā uz mantisko jautājumu institūtu ir ieviest jauns pierādīšanas standarts “iespējamības pārsvars”. Līdz ar to, maģistra darba mērķis ir veikt izpēti un analīzi ar pierādīšanas priekšmeta un pierādīšanas pienākuma tiesisko regulējumu, kā arī noskaidrot galvenos problēmjautājumus Latvijas tiesiskajā regulējumā. Lai sasniegtu izvirzīto mērķi, maģistra darbā tika izvirzīti uzdevumi: 1)izpētīt pierādīšanas procesa būtību kriminālprocesā; 2)izpētīt pierādīšanas priekšmeta jēdzienu un tā vēsturisko attīstību; 3)izpētīt nevainīguma prezumpcijas principa saikni ar pierādīšanu kriminālprocesā; 4)izpētīt uz ko gulstas pierādīšanas pienākums, kā arī izņēmumus no pamatnostādnes. Maģistra darbā autore veic pastāvošā pierādīšana priekšmeta un pierādīšanas pienākuma tiesiskā regulējuma analīzi kriminālprocesā.",0
612,Psiholoģiskās vardarbības aspekts krimināltiesībās,"Maģistra darbā ,,Psiholoģiskās vardarbības aspekts krimināltiesībās” veikta psiholoģiskās jeb emocionālās vardarbības termina analīze, lai izprastu jēdziena būtību un veidus. Darba ietvaros psiholoģiskās vardarbības aspekts pētīts ārvalstu likumos, lai precīzāk definētu psiholoģiskās vardarbības jēdzienu un izprastu tā aspektus Latvijas krimināltiesībās.  Darba mērķis ir psiholoģiskās vardarbības jēdziena juridiskā analīze  un savu priekšlikumu izvirzīšana, šī institūta iespējamam noregulējumam Latvijā. Psiholoģiskās vardarbības izpētes rezultātā autore nonāk pie krimināltiesībām atbilstošas legāldefinīcjas psiholoģiskajai vardarbībai un priekšlikuma ietvert Krimināllikuma Sevišķajā daļā atbildību par psihiska aizskāruma veikšanu.",0
613,Naida runas kvalifikācijas problēmas,"Maģistra darba tēma „Naida runas kvalifikācijas problēmas”. Naida noziegumu pieaugums saistās ar valstī notiekošajiem ģeopolitiskajiem notikumiem, kas, ievērojot pēdējā laikā notiekošās saasinātās starpvalstu attiecības, būtiski paaugstinās. Viena no naida noziegumu izpausmes formām ir naida runa. Aktuāls jautājums saistībā ar naida runu ir tā kolidēšana ar tiesībām uz vārda brīvību, šīs robežas noteikšana un personas saukšana pie likumā noteiktās atbildības par naida un nesaticības izraisīšanu. Maģistra darba mērķis ir izstrādāt teorētiski praktisku pētījumu par naida runas krimināltiesisko regulējumu Latvijā un ārvalstīs, noskaidrot ar to saistītos problēmjautājumus, kā arī sniegt pastāvošo problēmu iespējamos risinājumus, piedāvājot atbilstošāko tiesiskās reglamentācijas modeli. Darbā aplūkota jēdziena naida runa izpratne tiesību doktrīnā un judikatūras atziņās, analizēts, kuras sabiedrības grupas un kādu tām piemītošu īpašību dēļ, ir uzskatāmas par aizsargājamu naida runas krimināltiesiskajā aspektā, analizēts naida runas krimināltiesiskā regulējuma vēsturiskā attīstība, veikta statistikas datu analīze par to, cik Latvijā ir reģistrētu noziedzīgu nodarījumu, kur noziedzīga nodarījuma juridiskā kvalifikācija ir noteikta saskaņā ar Krimināllikuma 78. un 150. pantiem.  Darbā izpētīti Latvijas un ārvalstu krimināllikumi, likumi un citi ārējie normatīvie akti, krimināltiesību doktrīnas un judikatūras atziņas ar maģistra darba tēmas saistītos jautājumos. Uz pētījuma pamata izstrādāti secinājumi, kā arī izvirzīti priekšlikumi krimināltiesību normu pilnveidei  Atslēgvārdi: naida noziegums, naida runa, sociālas grupas, naida runas ģenēze, diskriminācija, vārda brīvība.",0
614,Iekšējās kontroles sistēmas regulējums noziedzīgi iegūtu līdzekļu legalizācijas un terorisma finansēšanas novēršanas likumā.,"Pēdējos gados strauji pieaug ar finanšu sektoru nesaistītu personu skaits, kurām ar likumu tiek uzlikts pienākums izvērtēt savai darbībai un klientiem piemītošos noziedzīgi iegūtu līdzekļu legalizācijas un terorisma finansēšanas riskus, iecelt par noziedzīgi iegūtu līdzekļu legalizācijas un terorisma finansēšanas novēršanas prasību izpildi atbildīgos darbiniekus un izstrādāt konstatēto risku pārvaldīšanas iekšējās kontroles sistēmu. Šie un citi pienākumi izriet no Noziedzīgi iegūtu līdzekļu legalizācijas un terorisma finansēšanas novēršanas likuma.  Šī pētījuma gaitā autors analizējis iekšējās kontroles sistēmas jēdzienu, par noziedzīgi iegūtu līdzekļu legalizācijas un terorisma finansēšanas novēršanas prasību izpildi atbildīgo darbinieku apmācību procesuālo regulējumu, noziedzīgi iegūtu līdzekļu legalizācijas un terorisma finansēšanas riska kategorijas, kā arī nesen apstiprināto sankciju regulējumu. Pētījuma rezultātā autors konstatējis trūkumus Noziedzīgi iegūtu līdzekļu legalizācijas un terorisma finansēšanas novēršanas likumā nostiprinātajā iekšējās kontroles sistēmas izveidošanas un atbildīgo darbinieku apmācību nodrošināšanas tiesiskajā regulējumā un piedāvājis regulējuma uzlabojumus.",0
615,Sadarbības ekonomikas ietekme uz taksometru pārvadājumiem Eiropas Savienībā,"Sadarbības ekonomikas straujā ietekme uz tautsaimniecību Eiropas Savienībā ir radījusi vairākas problēmas, it īpaši pasažieru pārvadājumu jomā. Pasažieru pārvadātāji ar taksometriem Eiropas Savienības dalībvalstīs jūtas apdraudēti, jo autopārvadājumu tirgū ienāk jauni dalībnieki, kas uzņēmējdarbību veic uz sadarbības ekonomikas pamata. Eiropas Savienībā sadarbības ekonomika nav stingri regulēta, tādēļ ir grūtības saprast, cik stingri to regulēt un kādas sekas nākotnē dalībvalstu ekonomikās tas var izraisīt. Darba mērķis ir noskaidrot un analizēt sadarbības ekonomikas būtību, attīstību un tās ietekmi uz pasažieru pārvadājumiem ar taksometriem Eiropas Savienībā, noskaidrot, kādi regulējumi pastāv pasažieru pārvadājumiem ar taksometriem un tiem līdzīgu pārvadājumu veidiem Eiropas Savienības dalībvalstīs, kā arī īpaši apskatīt sadarbības ekonomikas ietekmi uz autopārvadājumu nozari Latvijā. Maģistra darba rezultāti norāda, ka sadarbības ekonomika ir attīstības sākuma posmā, ļoti pozitīvi ietekmē jaunu tehnoloģisko risinājumu attīstību, negatīvi ietekmē taksometru nozari, jo taksometru nozare nespēj tik ātri pielāgoties jaunajiem sadarbības ekonomikas principiem, tādējādi tiek radīta negodīga konkurence starp taksometru uzņēmumiem un uzņēmumiem, kas savu darbību veic sadarbības ekonomikas ietvaros.",0
616,Valsts probācijas dienesta funkcijas kriminālprocesā,"Maģistra darbā “Valsts probācijas dienesta funkcijas kriminālprocesā” autore analizē Valsts probācijas dienesta funkcijas kriminālprocesa ietvaros, apskatot arī ārvalstu regulējumu, kā arī autore izskata iespējamos grozījumus pašreizējā normatīvajā regulējumā. Darba mērķis ir izvērtēt, vai pastāvošais Valsts probācijas dienesta funkciju regulējums ir pietiekami efektīvs, vai ir nepieciešami atsevišķi grozījumi, kas ne tikai uzlabotu Valsts probācijas dienesta funkciju realizāciju, bet arī veicinātu efektīva kriminālprocesa norisi. Darba rezultātā autore konstatē iespējamus normatīvā regulējuma grozījumus, kas, autores prāt, veicinātu Valsts probācijas dienesta funkciju realizāciju un lomu kriminālprocesā.",0
617,Tiesiskuma un likuma ievērošanas  principa kolīzija demokrātiskas tiesiskas valsts tiesiskajā sistēmā,"Mūsdienās viena no neatņemamām demokrātiskas un tiesiskas valsts tiesiskās sistēmas sastāvdaļām ir vispārējie tiesību principi.  Tā kā vispārējie tiesību principi visi ir vienlīdz juridiski nozīmīgi, nevar izvairīties no situācijas, kad tiesību normu piemērotājiem rodas jautājums – kā taisnīgi, precīzi un juridiski korekti izšķirt strīdu tur, kur savstarpēji kolidē vienlīdz juridiski nozīmīgi vispārējie -  tiesiskuma un likuma ievērošanas – tiesību principi. Darbā apkopoti dažādu valsts tiesību doktrīnu un tiesību zinātnieku atziņas attiecībā uz darbā apskatāmo principu saturu un to vietu demokrātiskas valsts tiesiskajā sistēmā, kā arī vispārējo tiesību principu kolīzijas risināšanas metodes. Pētījuma rezultātā atklājusies Administratīvā procesa likuma 15.panta vienpadsmitās daļas nepiemērojamība, ko darba autore ierosina izslēgt no normatīvā regulējuma.",0
618,Nolēmumu konstitucionālā sūdzība un tās ieviešanas iespējas Latvijā,"Maģistra darbā aplūkota nolēmumu konstitucionālā sūdzība kā iespējams konstitucionālo tiesību aizsardzības mehānisms Latvijā, paplašinot līdzšinējās indivīdam pieejamās iespējas. Darba mērķis ir izpētīt nolēmumu konstitucionālo sūdzību kā iespējami efektīvu personas pamattiesību aizsardzības līdzekli, pievēršot uzmanību arī potenciālajiem riskiem. Darba ietvaros aplūkots nolēmumu konstitucionālās sūdzības institūts, analizējot to atbilstoši Satversmes tiesas kompetenču paplašināšanas kritērijiem. Analizējot citu valstu pieredzi, izsvērti ieguvumi un problēmas, kas varētu rasties šāda institūta ieviešanas rezultātā. Darbā iegūtie rezultāti: noteikti trūkumi tiesu darbā cilvēka pamattiesību kontekstā, izvērtēta citu valstu pieredze ar paplašinātu konstitucionālo sūdzību, piedāvāts nolēmumu konstitucionālās sūdzības tvērums un regulējums, gūta atziņa, ka nolēmumu konstitucionālā sūdzība atbilst Satversmes tiesas kompetenču paplašināšanas kritērijiem, un izvirzīti priekšlikumi, lai preventīvi novērstu iespējamos ar institūta ieviešanu saistītos riskus.",0
619,Autora tiesības atsaukt darbu kā drauds mantisko tiesību ieguvei,"Maģistra darbs veltīts autora tiesību atsaukt savu darbu ietekmes uz autora darba izmantotāja mantiskajām tiesībām, tiesiskā regulējuma nozīmes un tā iespējamo uzlabojumu izpētei. Darbā tiek pētīta atsaukšanas tiesību jēdziens, izcelsme un attīstība, citu valstu regulējums, kā arī tiek pētīts, vai Latvijas Autortiesību likumā noteiktās atsaukšanas tiesības nav nepamatots šķērslis autora darba izmantotāja mantisko tiesību ieguvei, proti, vai spēkā esošais regulējums ir pilnvērtīgs autora darba izmantotāju mantisko interešu aizsardzībai. Jautājums tiek skatīts kontekstā ar darbu autoru tiesībām un pienākumiem, atsaucot darbu, atsaukšanas procedūru un atsaukšanas sekām. Darba uzdevums ir izpētīt un salīdzināt Latvijas un citu valstu regulējumu, apskatīt dažādus viedokļus par atsaukšanas tiesībām un to nozīmi, analizēt atsaukšanas tiesību procedūru, tās nepilnības un to potenciālās sekas, tādā veidā identificējot Autortiesību likuma piemērošanas problemātiku, un analizēt likuma grozījumu nepieciešamību.",0
620,Valsts drošības komitejas darbības īpatnības (Atsevišķu brīvdomātāju prāvas),"Bakalaura darbs apskata jautājumus, kas saistīti ar Valsts drošības komitejas darbības īpatnībām Latvijas PSR 20. gs. 70.-80. gados, kā arī pēta atsevišķas krimināllietas, kas saistītas ar “valsts noziegumiem”. No 1970. gada līdz 1986. gadam VDK kopā ierosināja 256 krimināllietas, no kurām abolūtais vairums bija par politiskiem noziegumiem. Lai gan pēc neatkarības atgūšanas Valsts drošības komitejas izmeklētās krimināllietas ir pētītas, tomēr autors uzskata, ka tas nav darīts pietiekošā apjomā.  Darba mērķis ir analizēt VDK darbības īpatnības atsevišķās krimināllietās, atrast kopīgo un atšķirīgo, izdarīt attiecīgus secinājumus.",0
621,Vīnes konvencijas par starptautisko līgumu tiesībām 18. panta piemērošanas problemātika,"1969. gada Vīnes konvencija par starptautisko līgumu tiesībām ir ANO STK darba lielākais sasniegums, kuras sastādīšanas mērķis bija starptautisko tiesību paražu normu kodifikācija un starptautisko tiesību progresīva attīstība. Konvencijas 18. pants nosaka pienākumu nevērsties pret līguma objektu un mērķi pirms līguma stāšanās spēkā. Šim pantam piemīt specifisks piemērošanas laiks, kas valstīm jāievēro, lai nodrošinātu veiksmīgu līguma spēkā stāšanos un izpildi. Lai arī praksē bieži sastopama situācija, kad 18. pants ir piemērojams, tas nekad nav ticis piemērots, kā arī tiesībzinātnieku viedokļi par šī panta pienākumu ir nekonsekventi. Darba mērķis ir pētīt 18. pantu no dažādiem tiesiskajiem aspektiem, apzināt pantā regulētā priekšmeta nepieciešamību un noskaidrot tā problemātiskās piemērošanas iemeslus. Panta kontekstā tiks pētīts arī labas ticības princips un estoppel doktrīna. Lai sasniegtu darba mērķi tiks analizēti panta travaux preparatoires, panta komentāri, ar to saistītā doktrīna un starptautisko tiesību prakse. Darba temata izvēle tiek pamatota ar argumentu, ka jebkurš posms, kas veicina starptautisko līgumattiecību veidošanas ir vienlīdz nozīmīgs.",0
622,Bezpilota gaisa kuģu lietotāja civiltiesiskā atbildība un tās apdrošināšana.,"Pēdējo gadu laikā arvien aktuālāka kļuvusi tā saukto “dronu” jeb “bezpilota gaisa kuģu” izmantošana privātām vajadzībām, vienlaikus radot draudus sabiedrības drošībai, personu veselības, dzīvības un mantiskajām interesēm. Vadoties no speciālisti prognozēm, šo gaisa kuģu skaits debesīs tikai pieaugs. Tā rezultātā Latvijas Republikas Ministru Kabinets 2016. gadā ir pieņēmis “Bezpilota gaisa kuģu” normatīvo regulējumu un kopš 2018. gada 1. janvāra attiecīgiem bezpilota gaisa kuģu lietotājiem noteicis prasību apdrošināt savu civiltiesisko atbildību.  Saprotot, ka katrs jauns regulējums ir ar savām nepilnībām, autors par savu darba mērķi noteicis (1) atklāt galvenos problēmjautājumus un regulējuma trūkumus, kuri saistīti ar bezpilota gaisa kuģu lietotāju civiltiesisko atbildību un tās apdrošināšanu; (2) sniegt iespējamus risinājumus veiksmīgāka regulējuma izveidē.  Lai to sasniegtu autors veicis (1) padziļinātu bezpilota gaisa kuģa jēdziena izpēti, (2) to lietotāju civiltiesiskās atbildības iestāšanās priekšnoteikumu analīzi un (3) ar tās apdrošināšanu saistīto jautājumu noskaidrošanu. Darba noslēgumā secināms, ka (1) pastāvošais regulējums ir neskaidrs un objektīvi var radīt neizpratni kā normatīvā akta piemērotājam, tā regulējuma adresātiem; (2) ir nepieciešams pilnveidot regulējumu, konkretizējot civiltiesiskās atbildības konstatēšanā un tās apdrošināšanā būtiskos aspektus.",0
623,Civilā objekta jēdziena izpratne humanitārajās tiesībās,"Darba mērķis ir izpetīt kā vēstures gaitā ir attīstījusies jēdziena „civilais objekts” izpratne un kā šo jēdzienu izprot un tulko mūsdienu starptautisko tiesību pasaulē, apskatot humanitāro tiesību vēsturi un veidošanos. Apskatīt jēdziena piemērošanas problemātiku mūsdienās, ņemot vērā notiekošos konfliktus gan starp valstīm, gan nevalstiskajām organizācijām un to ietekmi uz civiliedzīvotājiem un aizsargātajiem objektiem. Izvērtēt vai militārā nepieciešamība attaisno netiešos bojājumus civilajiem objektiem un civiliedzīvotājiem. Noteikt kādos gadījumos ir piemērojama 1949.gada Ženēvas kovencijas 1977.gada I un II Papildprotokols, un vai ņemot vērā pēdējās desmitgades notikumus pasaulē jaunas atbilstošākas konvencijas izveide būtu nepieciešamība. Tēmas izvēli var pamatot ar vēlmi izpetī civilā objekta jēdzienu un tā aizsardzību mūsdienās. Ņemot vērā pēdējā gadsimta notikumus pasaulē, saistībā ar notiekošajiem bruņotajiem konfliktiem un terora aktiem, civiliedzīvotāju un civilā objekta aizsardzība ir neskaidra.",0
624,Aborta tiesiskie aspekti,"Šajā bakalaura darbā tiek pētīti aborta tiesiskie aspekti. Darba izstrādes laikā tiek aplūkota kārtība, kādā veic legālu abortu, apkopoti darba autores iegūtie statistikas dati par veiktajiem abortiem Ziemeļkurzemes reģionālajā slimnīcā, kā arī tiek aplūkots aborta tiesiskais regulējums, kas noteikts Latvijas Republikā. Salīdzināšanai tiek skatīti citu valstu regulējumi attiecībā uz konkrētiem, darba ietvaros nozīmīgiem aspektiem. Darba autore ir īsumā aplūkojusi dzīvības vērtības izpratni sabiedrībā, kā arī tās nozīmi reliģijā, lai rastu iespaidu, kā tas var ietekmēt personas attieksmi pret abortu. Darba izstrādes laikā autore nonāk pie secinājuma, ka ir nepieciešams aizpildīt pastāvošās nepilnības un likuma robus. Lai to novērstu autore piedāvā pilnveidot Krimināllikumu jaunā redakcijā, tādējādi uzlabot aborta regulējumu Latvijā un  novēršot neskaidrības",0
625,Valodas zināšanu prasības nodarbinātībā,"Etniskā piederība jeb tautība ir viena no pazīmēm, kuru dēļ persona var tikt nostādīta nelabvēlīgākā jeb diskriminējošā situācijā attiecībā pret citu personu. Viens no iemesliem, kādēļ ir aizliegta diskriminācija etniskās piederības dēļ, ir valoda, proti, personas akcents, vārdu krājums kā arī svešvalodas prasme nedrīkst kalpot par priekšmetu diskriminējošai attieksmei pret personu. Latvija vēsturiski ir izveidojusies kā etnosiem bagāta valsts, tādēļ vērojams, ka Latvijas darba tirgū tiek pieprasītas dažādu valodu zināšanas. Būtībā darba mērķis ir noskaidrot vai konkrētas valodu zināšanu prasības nodarbinātībā ir saistāmas ar diskriminācijas aizlieguma principu. Pētījuma rezultātā autors konstatē nepilnības Latvijas normatīvajā regulējumā diskriminācijas aizlieguma jomā un piedāvā risinājumus šo nepilnību novēršanai.",0
626,ANO Statūtu 51. pants- valsts prakse un problemātika,"Bakalaura darba tēmu, “ANO Statūtu 51. pants – valstu prakse un problemātika”, autors izvēlējās, jo ANO Statūtu līgums ir vēsturiski veiksmīgākais starptautiskais miera uzturēšanas līgums. Tāpēc autors kā darba mērķi uzņēmās izpētīt, ar kādiem šķēršļiem ANO saskārās tā darbības laikā, attiecībā uz vienu no diskutētākajiem starptautisko tiesību principiem – pašaizsardzības principu. Darbā vispirms tiek pētīta starptautisko tiesību vēsturiskā attīstība, attiecībā uz atteikšanos no kara jēdziena lietošanas, kā arī tiesu prakse bruņota spēka pielietošanas jēdziena definēšanā. Taču darba galvenais uzdevums bija analizēt pašaizsardzības principa attīstību ANO pastāvēšanas laikā, iekļaujot dalībvalstu centienus paplašināt jēdziena tvērumu ar jaunām doktrīnām, piemēram, humanitārā intervence un pilsoņu aizsardzība ārvalstīs.",0
627,"Tiesību  ierobežojumi tiesnesim,  kā garantija taisnīgai tiesai","Tiesnesim noteiktie tiesību ierobežojumi ir viena no būtiskākajām garantijām taisnīgai tiesai. Taisnīga tiesa pēc savas būtības nozīmē to, ka tiesvedības procesā tiesa precīzi ievēro tiesību normas, vienlīdzīgi izturas pret visām strīdā iesaistītajām pusēm, turklāt darbojas atklāti un efektīvi. Tiesnešiem ir pienākums ievērot tiem uzliktos tiesību ierobežojumus, lai neradītu šaubas par tiesneša spēju efektīvi un tiesiski izskatīt tam deleģētās lietas un panākt taisnīgu rezultātu. Ievērojot, ka izpratne par uzvedības principiem sabiedrībā mēdz būt atšķirīga, tiesnešiem noteiktie tiesību ierobežojumi taisnīgas tiesas garantēšanai ir neatņemama tiesu varas realizēšanas sastāvdaļa. Tiesnešiem noteiktie tiesību ierobežojumi ir nostiprināti gan saistošajos normatīvajos aktos, gan izriet no ētikas normām, kā arī no sabiedrības subjektīvās attieksmes.  Lai izprastu tiesnešiem noteikto ierobežojumu pamatotību autors savā darbā detalizētāk aplūkos jēdzienu tiesiska valsts un taisnīga tiesa vēsturisko attīstību, analizēs normatīvos aktus, kuros tiesnešiem ir noteikti tiesību ierobežojumi taisnīgas tiesas garantēšanai, analizēs Ētikas komisijas, Tiesnešu disciplinārkolēģijas, Tiesnešu kvalifikācijas kolēģijas un Tiesnešu disciplinārtiesas lēmumus, vērtējot viņu attieksmi pret tiesnešu pieļautajiem pārkāpumiem, saistībā ar tiem noteikto ierobežojumu pārkāpumiem. Vienlaikus autors savā darbā mēģinās noskaidro vai tiesnešiem uzliktie tiesību ierobežojumi nodrošina izvirzītā mērķa sasniegšanu – garantē taisnīgu tiesu.  Darba izstrādes laikā autors secina, ka piemērotie sodi par tiesnešu pieļautajiem ierobežojumu pārkāpumiem vairumā gadījumu ir maznozīmīgi, tādejādi nemotivē tiesnešus nepieļaut turpmākos pārkāpumus to tālākā darbībā, turklāt autors darbā arī secina, ka tiesnesim noteiktie ierobežojumi atsevišķos gadījumos nav nostiprināti tiesību normās, bet gan izriet no sabiedrības subjektīvās attieksmes, sabiedrībai vērtējot vai konkrētā darbība tiesneša rīcībā ir uzskatāma par tādu, kas varētu radīt šaubas par viņa spēju spriest taisnīgu tiesu. Ievērojot, ka mūsdienās strauji attīstās informācijas tehnoloģijas, nākas secināt, ka arī tiesnešiem uzlikto ierobežojumu skaits taisnīgas tiesas garantēšanai nevis samazinās, bet gan paplašinās, jo tiesnesis kā tiesu varai piederīga persona atrodas pastiprinātā sabiedrības uzmanībā.",0
628,Arodbiedrību loma darba tiesiskajās attiecības,"Bakalaura darba autore ir pētījusi arodbiedrību lomu darba tiesiskajās attiecībās. Darbā tiek analizēts kā izpaužas arodbiedrības loma dažādos gadījumos, kā arī tas, kādas ir arodbiedrības regulējuma nepilnības. Pētījuma mērķis ir iegūt padziļinātāku izpratni par arodbiedrību darbību un arodbiedrības regulējuma efektivitāti. Veicot regulējuma analīzi, tika atrastas pretrunas par koplīguma spēkā stāšanās laiku, kā arī, darbā tiek piedāvāti likuma grozījumi un papildinājumi, kas uzlabos darba apstākļus darbiniekiem un nodrošinās darba devējiem iespēju strādāt tikai ar godprātīgiem un kompetentiem darbiniekiem. Atslēgvārdi: arodbiedrība; arodbiedrības piekrišana; darba tiesiskās attiecības; koplīguma spēks laikā.",0
629,Dzimuma diskriminācija darba tiesiskajās attiecībās,"Pretēji tam, kā varētu šķist, dzimuma diskriminācija darba tiesiskajās attiecībās tiek veikta dažādās darba devēja izpausmēs. Bakalaura darba veikšanas laikā, autors noskaidro dzimuma diskriminācijas regularitāti un cenšas saprast tās iemeslus.",0
630,Apbūves tiesības institūts Latvijas tiesību sistēmā,"Ar 2017. gada 1. janvāri Civillikumā ieviests jauns tiesību institūts – apbūves tiesība. Ņemot vērā neseno regulējuma ieviešanu, apbūves tiesības tiesiskajā regulējumā manāmas būtiskas nepilnības un regulējums nav izsmeļošs. Dažādu jautājumu regulējuma trūkuma dēļ, atbildes iespējams meklēt, vērtējot normas kopsakarā, taču arī pie šādas pieejas vērtētāju rezultāti var atšķirties, kas savukārt noved pie nekonsekventas prakses veidošanas. Pētījuma mērķis ir apzināt pašreizējā regulējuma nepilnības, kā arī izteikt ierosinājumus pilnīgākam regulējumam. Darba uzdevumi ir aplūkot apbūves tiesības saturu un apbūves tiesības pirmsākumus, noskaidrot ar dalīto īpašumu radīto problemātiku, izdarīt secinājumus apbūves tiesības nepieciešamībai Latvijā, noskaidrot vai ir citi tiesību institūti, kas dod tiesības izlietot cita zemi, izvērtēt pašreizējo regulējumu Civillikumā, apskatot arī apbūves tiesības regulējumu Igaunijā un Lietuvā. Pētījuma rezultātā iezīmētas būtiskākās nepilnības Civillikumā, kuras turpmāk vajadzētu novērst.",0
631,Diskriminācijas aizliegums invaliditātes dēļ nodarbinātības jomā,"Tēma „Diskriminācija invaliditātes dēļ nodarbinātības jomā” ir aktuāla, jo Eiropas Savienības tiesa jēdzienu „invaliditāte” Direktīvas 2000/78/EK izpratnē ir definējusi tikai savos spriedumos, ņemot vērā Apvienoto Nāciju organizācijas Konvenciju par personu ar invaliditātes tiesībām, tāpēc tas regulāri attīstās. Darbā ir apskatīts invaliditātes jēdziens un diskriminācijas pārkāpuma lietas Eiropas Savienības tiesībās, invaliditātes jēdziena izpratne Latvijā, jēdzienu „slimība” un „invaliditāte” savstarpēja nošķiršana Eiropas Savienībā un Latvijā.  Autore secina, ka Latvijai ir nepieciešams paplašināt Invaliditātes likumā definēto invaliditātes jēdzienu atbilstoši Direktīvai 2000/78/EK un Apvienoto Nācijas organizācijas Konvencijai par personu ar invaliditāti tiesībām. Atslēgvārdi: diskriminācija, invaliditāte, Direktīva 2000/78/EK, nodarbinātība.",0
632,Saistību tiesību noilguma pārtraukuma juridiskie aspekti,"Civillikuma normas par noilguma termiņa pārtraukumu un to interpretācija ir raisījušas diskusijas par to atbilstību mūsdienu tiesiskajai un tehniskajai realitātei, tāpēc bakalaura darba mērķis un galvenais uzdevums ir izpētīt un analizēt noilguma pārtraukšanas juridiskos aspektus un ar tiem saistīto problemātiku. Pētījuma rezultātā autore izvirzījusi iespējamos grozījumus Civillikumā, lai modernizētu tā regulējumu atbilstoši civiltiesiskās apgrozības attīstībai un tiesu praksē aktuālajām atziņām. Atslēgvārdi: noilgums, noilguma pārtraukums, atgādinājums, prasības celšana, atzīšana.",0
633,Apdraudējuma nenovēršamības jēdziens galējās nepieciešamības kontekstā vides aizsardzības režīmos,"Starptautiskajās tiesībās galējā nepieciešamība ir viens no valstu atbildības izslēgšanas nosacījumiem, kurš praksē nekad nav piemērots. Galējā nepieciešamība sevī ietver vairākus kritērijus, no kuriem viens ir apdraudējuma nenovēršamība, proti, valstij ir jābūt pamatotai pārliecībai, ka apdraudējums iestāsies, turklāt valstij jāzina, cik drīz apdraudējums iestāsies, lai valsts varētu tiesiski pamatot savu starptautiski prettiesisko rīcību. Darbā ir atsevišķi aplūkota arī galējās nepieciešamības piemērošana vides aizsardzības gadījumos un šā kritērija attiecīga izpilde, ievērojot piesardzības principu. Darba autore uzskata, ka piesardzības princips ir piemērojams apdraudējuma nenovēršamības kritērija izvērtēšanā, kas ļauj atbildīgajai valstij iegūt mazāku pārliecību par precīzu apdraudējuma iestāšanos brīdi, lai rīkotos preventīvi un aizsargātu vidi.",0
634,Autortiesību pārkāpuma raksturojums attiecībā uz fotogrāfijā attēloto personu,"Bakalaura darba nosaukums: “Autortiesību pārkāpumu raksturojums attiecībā uz fotogrāfijā attēloto personu”.  Palielinoties personu iespējām radīt fotogrāfiskos darbus, dabiski paaugstinās pārkāpumu skaits, kas saistīts ar fotogrāfisko darbu prettiesisko izmantošanu un fotogrāfijās attēloto personu tiesību aizskārumiem. Darba mērķis – konstatēt fiziskās personas tiesību aizsardzības iespējas gadījumā, kad aizskartā persona nav autortiesību subjekts vai izpildītājs blakustiesību izpratnē, ja tiek pārkāptas personas tiesības saistībā ar viņas attēla publiskošanu. Darbā tiek apskatītas autortiesības saistībā ar fotogrāfiju jeb fotogrāfisku darbu, fotogrāfijas prettiesiskā izmantošana un fotogrāfijā attēlotās personas tiesību aizskārums no teorētiskā un prakses viedokļa. Rezultāts - Fotogrāfijā attēlotā persona, ja tā nav autortiesību subjekts vai izpildītājs blakustiesību izpratnē, netiek pietiekoši nodrošināta ar piemērotām aizsardzības garantijām Autortiesību likuma ietvaros.",0
635,Administratīvo pārkāpumu atzīšana par maznozīmīgu,"Institūcijas (amatpersonas) iespēja atbrīvot personu no administratīvās atbildības maznozīmīga pārkāpuma gadījumā ir viens no tādiem netipiskiem gadījumiem, kad institūcijai (amatpersonai) ir tiesības atkāpties no likumā noteiktās tiesisko seku īstenošanas. Tomēr likumdevējs nav minējis maznozīmīguma pārkāpuma legāldefinīciju, kā arī kritērijus, pēc kuriem administratīvo pārkāpumu varētu atzīt par maznozīmīgu. Darba mērķis ir noskaidrot kritērijus, pēc kuriem institūcija (amatpersona) vērtē administratīvā pārkāpuma maznozīmīgumu, kā arī identificēt juridiskās problēmas, kas saistītas ar iespēju atzīt administratīvo pārkāpumu par maznozīmīgu.   Lai sasniegtu uzstādīto mērķi, autors izpētīja un izanalizēja aptuveni 800 tiesu spriedumus, kur tika vērtēts jautājums par administratīvā pārkāpuma maznozīmīgumu. Darba autors secinājis, ka, lai atzītu administratīvo pārkāpumu par maznozīmīgu tiek izmantoti dažādi kritēriji, tomēr katrā konkrētajā gadījumā ir jāizvērtē samērīgums un lietderīgums. Darbs sastāv no ievada, četrām nodaļām ar astoņām apakšnodaļām, kopsavilkuma un izmantoto avotu saraksta.",0
636,Parādnieka pienākumi fiziskās personas maksātnespējas procesā,"Autore bakalaura darbā “Parādnieka pienākumi fiziskās personas maksātnespējas procesā” analizē Maksātnespējas un Civilprocesa likumā noteiktos pienākumus, kas parādniekam jāievēro uzsākot maksātnespējas procesu kā arī bankrota procedūras un saistību dzēšanas procedūras ietvaros. Mērķis ir izprast parādnieka pienākumu klāstu, to atspoguļojumu praksē un meklēt problēmjautājumus un to risinājumus. Lai sasniegtu mērķi darba autore analizē Maksātnespējas likumā noteiktos principus un to ietekmi uz parādnieka pienākumiem, normatīvos aktus, tiesas spriedumus un juridisko literatūru. Secinājumos autore norāda darba gaitā gūtās atziņas.",0
637,Disciplinārās atbildības piemērošana darba tiesiskajās un civildienesta ierēdņa nodarbinātības attiecībās.,"Bakalaura darba temats „Disciplināratbildības piemērošana darba tiesiskajās un civildienesta ierēdņu nodarbinātības attiecībās” ir aktuāls, jo Darba likumā, salīdzinot ar Valsts civildienesta ierēdņu disciplināratbildības likumu, disciplināratbildības piemērošanas procedūra regulēta nepilnīgi. Darbā ir apskatīti darbinieku un civildienesta ierēdņu disciplināro pārkāpumu un sodu veidi, to piemērošanas kārtība, apstrīdēšana, vainas institūts un atbildību izslēdzoši apstākļi. Darbs balstīts uz likumu, tiesu prakses un literatūras izpēti, priekšlikumu izstrādi.  Autore secina, ka Darba likumā nepieciešams veikt grozījumus un iestrādāt civildienestam līdzīgu disciplināratbildības piemērošanas regulējumu, jo tas atvieglotu disciplinārlietu izskatīšanu un nodrošinātu taisnīgāku rezultātu.  Atslēgvārdi: disciplināratbildība, disciplinārpārkāpums, darbinieks, ierēdnis.",0
638,Dzīvojamās telpas īres līgumu termiņu tiesiskie aspekti.,"Bakalaura darba tēma ir “Dzīvojamo telpu īres līguma termiņu tiesiskie aspekti”. Darbā tiek aplūkoti dzīvojamās īres līguma termiņi un to tiesvedības kārtība jautājumos, kas nosaka dzīvojamās telpas īres līguma termiņu pagarināšanu. Darba mērķis ir salīdzināt šobrīd spēkā esošo likumu, kas regulē dzīvojamās telpas īres līguma termiņus ar likumprojektu, kurš paredz pārmaiņas dzīvojamo telpu īres līgumu termiņu regulējumā. Darba uzdevums bija izpētīt dzīvojamās telpas īres līgumu jēdzienu, atšķirības starp terminētu un beztermiņa īres līgumu, kā arī izvērtēt izīrētājas tiesības atteikt īres līguma pagarināšanu.Darba gaitā tiek izdarīti secinājumi par dzīvojamās telpas īres tiesību jēdzienu, īres līguma termiņiem. Atslēgas vārdi: dzīvojamās telpas īres līgums, terminēts īres līgums, beztermiņa īres līgums, īrnieks, izīrētājs.",0
639,Civiltiesiski aizsardzības līdzekļi līgumtiesībās,"Latvijas Republikas Civillikums tika pieņemts 1937.gadā, taču Civillikums ir tikai minimāli modernizēts un attīstīts kopā ar citu valstu tiesībām. Arī tiesiskās aizsardzības līdzekļi Civillikumā faktiski nav mainīti un joprojām ir aktuāla Civillikuma Saistību tiesību daļas modernizācija. Darba autore apraksta Civillikumā ietvertos būtiskākos tiesiskās aizsardzības līdzekļus un salīdzina tos ar tiesiskās aizsardzības līdzekļiem citu valstu likumos un ES ietvaros esošajiem privāttiesību unifikācijas darbiem. Darba mērķis ir veidot dziļāku izpratni par būtiskāko tiesiskās aizsardzības līdzekļu piemērošanas īpatnībām. Bakalaura darbā ir analizēta civiltiesiskā atbilstība, citi būtiskākie tiesiskās aizsardzības līdzekļi, kā arī aizsardzības līdzekļi, ko var izmantot tiesību pārkāpējs. Darbā izmantota salīdzinošā metode, kur tikušas salīdzinātas starptautiskā un nacionālā līmeņa normas. Atslēgvārdi: civiltiesiskie aizsardzības līdzekļi, civiltiesiskā atbildība, tiesības prasīt līguma izpildi, tiesības uz cenas samazinājumu, tiesības grozīt līguma saturu.",0
640,Noziedzīgi iegūtu līdzekļu un terorisma finansēšanas novēršanas regulējuma attīstība Eiropas Savienībā,"Bakalaura darba “Noziedzīgi iegūtu līdzekļu un terorisma finansēšanas novēršanas regulējuma attīstība Eiropas Savienībā” mērķis ir aplūkot Eiropas Savienībā pastāvošo regulējumu un tā attīstību līdz mūsdienām, iekļaujot arī organizācijas un to izstrādātās vadlīnijas, kā arī aplūkot šī regulējuma izstrādes īpatnības Latvijā. Noziedzīgi iegūtu līdzekļu legalizācija jeb atmazgāšana un terorisma finansēšanas novēršana īpaši aktualizējusies pēdējo gadu laikā, kas ievērojami ietekmējusi arī izmaiņas gan nacionālajos, gan Eiropas Savienības regulējumā. Veicot dažādu avotu analīzi iespējams nonākt pie secinājumiem, kas norāda uz trūkumiem arī Latvijas regulējumā, ko būtu iespējams novērst ar piedāvātajiem risinājumiem.",0
641,Telpu kratīšanas taktiskie paņēmieni,"Kratīšana ir galējs izmeklēšanas līdzeklis, kura pielietošana nevietā var būtiski aizskart personas un dzīvokļa neaizskaramības konstitucionālās garantijas, tieši tāpēc nepieciešams ievērot atbilstošus taktiskos paņēmienus, lai, pirmkārt, iegūt vērtīgus un pat izšķirīgus pierādījumus noziedzīgu nodarījumu atklāšanai un, otrkārt, sasniegtu kratīšanas mērķi – atrast un izņemt objektus, kam nozīme krimināllietā. Lai sasniegtu darbā izvirzītos mērķus, darba autore analizē taktiskos paņēmienus katrā telpu kratīšanas stadijā, pēta tiesu praksi un veic aptauju. Darba izstrādes laikā autore secina, ka taktiskais paņēmiens ir neatņemams telpu kratīšanas elements, un tā būtība atklājas izmeklēšanas darbības sekmēšanā.",0
642,Tiesnešu atsevišķās domas kā palīgavots. Augstākās tiesas Civillietu departamenta pieredze (2014.-2017.),"Bakalaura darbā aplūkotas tiesnešu atsevišķās domas kā palīgavots un šī institūta vieta Latvijas tiesību avotu sistēmā. Bakalaura darba „Tiesnešu atsevišķās domas kā palīgavots. Augstākās tiesas Civillietu departamenta pieredze (2014-2017)” mērķis ir noskaidrot tiesnešu atsevišķo domu institūta pieļaujamības aspektus un ietekmi uz tiesību sistēmu. Uzmanība tiks vērsta uz Augstākās tiesas Civillietu departamenta pieredzi. Mērķa sasniegšanai izvirzīti uzdevumi atklāt tiesnešu atsevišķo domu saturu, apzināt un analizēt tiesu praksi un noskaidrot tiesnešu atsevišķo domu ietekmi uz tiesu nolēmumiem un likumdevēju. Autore darbā aplūko tiesību literatūrā paustos viedokļus par atsevišķo domu institūta būtību, pieļaujamību un analizē Latvijas tiesiskā regulējuma īpatnības. Bakalaura darbā formulētie secinājumi ļauj apgalvot, ka tiesnešu atsevišķās domas atstāj paliekošu ietekmi uz tiesību sistēmu.",0
643,Notiesāto personu nodarbinātība ieslodzījuma vietā,"Bakalaura darba temats ir „Notiesāto personu nodarbinātība ieslodzījuma vietā”.  Bakalaura darba mērķis ir izpētīt notiesāto personu nodarbinātību ieslodzījuma vietā, analizēt, kā tiek iesaistīti komersanti notiesāto personu nodarbināšanā ieslodzījuma vietā un sniegt priekšlikumus prakses uzlabošanai. Kā problēmjautājumu autore formulē notiesāto personu nodarbināšanas nepieciešamību ieslodzījuma vietā un nepieciešamību vairāk iesaistīt komersantus notiesāto personu nodarbinātībā.  Bakalaura darbā izvirzītā mērķa sasniegšanai, tiek izvirzīti šādi uzdevumi: 1)noskaidrot resocializācijas jēdzienu un nozīmi; 2)analizēt, kāpēc ir nepieciešams nodarbināt notiesātās personas ieslodzījuma vietā; 3)izpētīt, kādas darba iespējas pastāv ieslodzījuma vietā; 4)iepazīties ar ārvalstu regulējumu; 5)noskaidrot, kā tiek iesaistīti komersanti ieslodzījuma vietās; 6)uzzināt, kādi komersanti šobrīd veic komercdarbību ieslodzījuma vietās. Izstrādājot bakalaura darbu, autore analizē notiesāto personu nodarbinātību ieslodzījuma vietā un komersanta iesaistīšanu notiesāto personu nodarbināšanā. Autore sniedz priekšlikums pastāvošā regulējuma izmaiņām, kā arī priekšlikumus prakses uzlabošanai, lai panāktu, ka pēc iespējas vairāk notiesāto personu tiktu nodarbinātas un piesaistītu komersantus iesaistīties notiesāto personu nodarbināšanā.  Atslēgvārdi – resocializācija, resocializācijas līdzekļi, nodarbinātība, ieslodzījuma vieta, komersants.",0
644,Mantisko zaudējumu atlīdzināšanas priekšnoteikumu konstatēšanas problēmas administratīvajā procesā,"Bakalaura darbā “Mantisko zaudējumu atlīdzināšanas priekšnoteikumu konstatēšanas problēmas administratīvajā procesā”, izpētīta Latvijas Republikas Administratīvo tiesu prakse par mantiskajiem zaudējumiem un izvirzīti iespējamie priekšnosacījumi to atlīdzināšanai. Darba ietvaros pētīta prakse par atrautās peļņas atlīdzināšanu un sīkāk apskatīta atrautās peļņas atlīdzināšana publisko iepirkumu lietās. Tāpat analizēti tiesu nolēmumi par negūtās darba samaksas atlīdzināšanu un ar tās apjoma noteikšanu saistītie jautājumi, kā arī izpētīti galvenie problēmjautājumi, kas saistīti ar juridiskās palīdzības izmaksu atlīdzināšanu administratīvajā procesā. Pētījuma veikšanai tika izskatīti 144 tiesu nolēmumi par atrautās peļņas atlīdzināšanu administratīvajā procesā, kā arī 109 tiesu nolēmumi par negūtās darba samaksas atlīdzināšanu, lai konstatētu ar šiem zaudējumu veidiem saistītos problēmjautājumus.",0
645,Noziedzīgu nodarījumu ceļu satiksmē krimināltiesiskā izpēte,"Valsts policijas statistikas dati liecina, ka noziedzīgu nodarījumu un ceļu satiksmes negadījumos cietušo skaits ceļu satiksmē ir palielinājies. Tas raksturojams ar pieaugošo transportlīdzekļu skaitu. Arī noziedzīgi nodarījumi, kas izdarīti transportlīdzekļa vadītājam atrodoties alkohola, narkotisko, psihotropo, toksisko vai citu apreibinošo vielu ietekmē arvien nesamazinās. Bakalaura darba tēma ir „Noziedzīgu nodarījumu ceļu satiksmē krimināltiesiskā izpēte”. Bakalaura darbā ir pētītas un analizētas aktuālākās problēmas, kas saistītas ar noziedzīgiem nodarījumiem ceļu satiksmē krimināllikuma 260. un 262.panta ietvaros. Darbā sīkāk tiek pētīti noziedzīgi nodarījumi, kas saistīti ar ceļu satiksmes negadījumiem un transportlīdzekļa vadīšanu reibumā, bez noteiktā kārtā iegūtām transportlīdzekļa vadīšanas tiesībām, jo šie ir izplatītākie un nodarījumi pret satiksmes drošību. Bakalaura darbs sastāv no trīs nodaļām. Pirmajā nodaļā tiek analizēts ceļu satiksmes noteikumu vispārīgais raksturojums. Otrajā nodaļā tiek analizēts šajos pantos paredzētā noziedzīgā nodarījuma sastāvs – objekts, objektīvā puse, subjekts, subjektīvā puse. Trešajā nodaļā tiek analizēti noziedzīgi nodarījumi ceļu satiksmē, kas paredzēti Krimināllikuma 260. un 262.pantā. Bakalaura darba katras nodaļas un apakšnodaļas beigās tiek noformulēti secinājumi, bet darba beigās tiek apkopoti secinājumi par izvēlētās tēmas pamatproblēmām, kā arī tiek piedāvāti šo pamatproblēmu iespējamie risinājumi. Bakalaura darba izstrādes gaitā tika analizēti dažādi materiāli, literatūra, tiesu prakse un citi materiāli. Atslēgvārdi: transportlīdzeklis, ceļš, satiksme, noziedzīgs nodarījums, salikts sastāvs, tiesību normu konkurence.",0
646,Cietušo personu tiesību realizācijas problēmas kriminālprocesā,"Bakalaura darba tēma ir „Cietušo personu tiesību realizācijas problēmas kriminālprocesā”.  Bakalaura darba mērķis – veicot Latvijas tiesību normu un tiesu prakses analīzi, apzināt to iespējamās nepilnības un problēmas, kas ir saistītas ar cietušo personu tiesību realizāciju pirmstiesas kriminālprocesā un lietas iztiesāšanā 1.instances tiesā, atspoguļot autora redzējumu par cietušā institūta pilnveidošanu kriminālprocesā. Mērķa sasniegšanai tika izvirzīti sekojoši uzdevumi: 1) izpētīt cietušā institūta būtību, t.i., jēdzienu, vietu un nozīmi kriminālprocesā; 2)  izpētīt problēmas cietušā procesuālā statusa iegūšanā;  3) izpētīt cietušo tiesību vispārīgos principus un pamattiesības kriminālprocesā, kā arī tiesības un pienākumus pirmstiesas kriminālprocesā un krimināllietas iztiesāšanas gaitā; 4) izpētīt problēmas, kas rodas cietušajiem realizējot ar likumu piešķirtās tiesības;  5) izpētīt nesen kriminālprocesā ieviestā cietušā statusa – īpaši aizsargājamais cietušais būtību un darbību praksē. Bakalaura darba tapšanas gaitā izvirzītā mērķa sasniegšanai, autors pielietoja šādas pētījuma metodes: loģiski-juridisko, analītisko, salīdzinošo, statistisko, vēsturisko, sistēmisko un interpretācijas metodi. Darba rezultātā tika izsecināts, ka cietušā tiesiskā statusa reglamentācijā pastāv nepilnības un trūkumi, un proti: neprecīza jēdziena „cietušais” definīcija, problēmas ar cietušā procesuālā statusa iegūšanu, problēmas kompensācijas noteikšanā un saņemšanā. Darbā tiek piedāvāti priekšlikumi kriminālprocesuālo tiesību normu pilnveidošanai, atsevišķos gadījumos par pamatu ņemot Eiropas valstu tiesisko pieredzi attiecīgajā jomā.  Atslēgas vārdi – cietušais, īpaši aizsargājams cietušais, kompensācija, taisnīgums.",0
647,Direktīvu horizontālās tiešās iedarbības problemātika Eiropas Savienībā,"Bakalaura darba mērķis ir analizēt ES Tiesas spriedumus par direktīvu tiešo iedarbību, īpašu uzmanību pievēršot ES Tiesas sniegtajai interpretācijai par valsts institūcijas jēdzienu un kritērijiem, kurai tai ir jāatbilst, lai to varētu uzskatīt par valsts institūciju. Darbā tiek skaidroti tiešās piemērojamības un tiešās iedarbības jēdzieni un kā tiešā piemērojamība un tiešā iedarbība izspaužas ES tiesību aktos. Tiek analizēta arī direktīvu tiešā iedarbība. Darbā tiek analizēti arī ES Tiesas spriedumi par direktīvu tiešo iedarbību. Bakalaura darbā tiek pētīts, kādu valsts institūcijas jēdzienu ES Tiesa ir noteikusi savos spriedumos par direktīvu tiešo iedarbību. Tiek noskaidrots arī pret kādiem privāto tiesību subjektiem persona var vērsties, atsaucoties uz direktīvas noteikumiem.  Atslēgvārdi: Direktīvu tiešā iedarbība; valsts institūcija; privāto tiesību subjekti; ES Tiesa.",0
648,Adopcijas problēmas Latvijā,"Bakalaura darba tēma ir adopcijas problēmas Latvijā. Darba autore tēmas izvēlē ir balstījusies uz skaļo aktivitāti sabiedrības locekļu vidū, pēdējo divu gadu garumā,  par neefektīvo adopcijas sistēmu Latvijā. Sabiedrības locekļu viedokļos tika izvirzītas dažādas tēzes iespējamajiem iemesliem, kuru dēļ adopcijas process Latvijā nav veiksmīgs, kas deva pamatu Autorei uzskatīt, ka adopcijas problēmas ir sabiedrībai aktuāla tēma. Darba gaitā Autore apskatīs izteikto viedokļu pamatotību, nonākot pie secinājumiem, vai Latvijas Republikas adopcijas procesā ir problēmu esamība, kā arī kādi regulējumi ir nepieciešami likumdošanā, izpildē, pārraudzībā, lai sekmētu vietējās adopcijas gadījumu skaita pieaugumu. Autore uzskata, ka sekmīgi ir realizējusi izvirzītos Bakalaura darba mērķus.",0
649,"Latvijas Republikas pilsoņu, viņu ģimeņu locekļu un Latvijas Republikas nepilsoņu un viņu ģimenes locekļu brīvās pārvietošanās tiesību salīdzinājums","Līdz ar Latvijas Republikas iestāšanos Eiropas Savienībā ikvienai personai radās plašākas pārvietošanās iespējas starp Eiropas Savienības dalībvalstīm, kas visai paredzami sekmēja arī jauna migrācijas viļņa uzplaukumu.  Aktuāls kļuva jautājums ne tikai par Eiropas Savienības dalībvalstu pilsoņu pārvietošanos Eiropas Savienības ietvaros, bet arī par šo personu ģimenes locekļu pārvietošanās un uzturēšanās tiesībām Eiropas Savienībā. Turklāt, radās nepieciešamība noregulēt arī tādus jautājumus, kas saistīti ar trešo valstu pilsoņu un viņu ģimenes locekļu tiesībām brīvi ieceļot un uzturēties Eiropas Savienībā.   Daļēji uzskaitītie problēmjautājumi tika atrisināti ar vairāku direktīvu pieņemšanu Eiropas Savienības ietvaros, ko vēlāk dalībvalstis, tai skaitā arī Latvija, transponēja nacionālajā normatīvajā regulējumā. Tomēr virkne jautājumu tā arī palika nenoregulēti.",0
650,Valsts pārvaldes iekšējo normatīvo aktu piemērošanas tiesiskie aspekti,"Bakalaura darba mērķis ir analizēt valsts pārvaldes iekšējo normatīvo aktu piemērošanas svarīgākos tiesiskos aspektus Latvijā. Jautājums literatūrā nav plaši analizēts un gan sabiedrībā kopumā, gan iekšējo normatīvo aktu izstrādātāju un pieņēmēju vidū nav pietiekama izpratne par šo jautājumu, it īpaši par iekšējo normatīvo aktu piemērošanu attiecībā pret privātpersonām. Bakalaura darbā autors pēta normatīvo aktu piemērošanas attīstību, iekšējo normatīvo aktu piemērošanu iestādē, tai skaitā padotā iestādē, iekšējo normatīvo aktu piemērošanu attiecībā pret privātpersonām, kā arī iekšējo normatīvo aktu piemērošanu citās Eiropas Savienības valstīs. Autors arī analizē iekšējo normatīvo aktu piemērošanas problēmas, identificē to cēloņus un piedāvā savu vērtējumu un risinājumu šīm problēmām.",0
651,Vecāku saskarsmes tiesības ar bērnu un realizācija.,"Bakalaura darba tēma ir “Vecāku saskarsmes tiesības ar bērnu un to realizācija”, kas šobrīd ir aktuāla, jo arvien pieaug to tiesvedību skaits, kurās viens no bērna vecākiem lūdz tiesu noteikt saskarsmes tiesību kārtību ar bērnu.  Darba mērķis ir izpētīt saskarsmes tiesību jēdzienu, tās regulējumu tiesību normās un vēsturisko attīstību, noteikt aktuālākos problēmjautājumus un ierosināt izmaiņas Latvijas normatīvajos aktos, lai tos risinātu. Lai sasniegtu darba mērķi, autore darbā aplūkojusi saskarsmes tiesību vēsturisko attīstību Latvijā, aplūkojusi un salīdzinājusi bērna un vecāku saskarsmes tiesību regulējošās normas vairākās ārvalstīs un salīdzinājusi tās ar Latvijas tiesību normām, kā arī sniegusi risinājumus darbā aplūkotajiem problēmjautājumiem.",0
652,Darbinieku tiesiskās aizsardzība un tiesiskās palīdzības nodrošinājums darba strīdos.,"Darba tiesības ir tiesību aktu kopums, kas nosaka tiesības un pienākumus darba devējiem un darbiniekiem, kā arī regulē šīs savstarpējās tiesiskās attiecības. Bakalaura darba mērķis ir noskaidrot būtiskākus pārkāpumus darba tiesībās, izpētīt ar tiem saistītos problēmjautājumus un iespējamos risinājumus. Darba tiesību problemātiku atspoguļo arī autores veiktā aptauja. Lai sasniegtu pētījuma mērķi, darbā tiek izmantoti normatīvie akti, publikācijas, tiesu prakse un zinātniskā literatūra. Darbā tiek analizēti darba tiesību aktuālākie jautājumi, to problemātika, tiesu prakse un to pielietojums. Tiek apskatīta arodbiedrību un iestāžu darbība, kā arī palīdzības iespējas, kuras tās var sniegt. Autore sniedz dažus priekšlikumus problēmu risināšanai kā, piemēram, arodbiedrības piekrišanas nepieciešamība uzteikumā gadījumā pēc Darba likuma 101.panta  pirmās daļas 2.punkta.",0
653,Vainas pierādīšanas pienākums,"Bakalaura darba mērķis ir izpētīt vainas pierādīšanas pienākuma pārlikšanu no procesa virzītāja pirmstiesas procesā un valsts apsūdzības uzturētāja – prokurora – tiesā uz personu, kurai ir tiesības uz aizstāvību. Tēmas izvēle pamatota ar vainas pierādīšanas pienākuma būtisko nozīmi kriminālprocesā un tā aktualitāti saistībā ar pēdējā laika grozījumiem Kriminālprocesa likumā.  Bakalaura darba mērķis tiks sasniegts, izpētot un izvērtējot vainas jēdziena vēsturisko attīstību un šī brīža noregulējumu Kriminālprocesa likumā, kā arī Latvijas Republikā noteiktos nevainīguma prezumpcijas elementus, un to saturu salīdzināšana ar Eiropas Parlamenta un Padomes 2016. gadā 9. martā pieņemto direktīvu (ES) 2016/343, kas nosaka minimālos standartus nevainīguma prezumpcijai, izvirzīt iespējamos nepieciešamos grozījumus un jaunievedumus.  Veiksmīgākai mērķa sasniegšanai autore aplūkos ne tikai Latvijas Republikas tiesisko noregulēju un Eiropas Cilvēktiesību tiesu praksi šajos jautājumos, bet salīdzinās un aplūkot arī Igaunijas, Lietuvas un Vācijas noregulējumu saistībā ar personas vainas atzīšanu un nevainīguma prezumpcijas principa nostiprināšanu, kā arī šo Eiropas Cilvēktiesību tiesas spriedumus pret Igauniju, Lietuvu un Vāciju saistībā ar Eiropas Cilvēktiesību konvencijas 6. pantu.",0
654,Valsts amatpersonas jēdziens Krimināllikuma 316. pantā,"Krimināllikuma 316. pantā ietvertais valsts amatpersonas jēdziens nav skaidrs un precīzs, kas noved pie tiesību normas nepareizas izpratnes. Problēmas sakne ir pārāk plašais iespējamo noziedzīgo nodarījumu subjektu loks, nesakritības ar citiem Latvijas Republikas normatīvajos aktos iekļautajiem valsts amatpersonas jēdzieniem. Bakalaura darbā izpētot Krimināllikuma 316. pantā ietverto jēdzienu saturu, darba autore secina, ka valsts amatpersonas jēdziens aktuālajā redakcijā neietver skaidru valsts amatpersonas pazīmju uzskaitījumu, nepastāv vienotas izpratnes par valsts vai pašvaldību kapitālsabiedrību mantas jēdzienu, funkciju uzskaitījumu, kā arī Krimināllikuma 316. pants neietver sevī visas atvasinātās publiskās personas iestādes amatpersonas.  Atslēgvārdi: valsts amatpersona, valsts pārvalde, valsts kapitālsabiedrība, valsts manta.",0
655,"Kriptovalūtas kā noziedzīga nodarījuma instruments, to tiesiskais regulējums un problemātika","Jebkuras veiksmīgas valūtas pamatfunkcijas ir maksājumu nodrošināšana, kalpošana par uzskaites un uzkrāšanas vienību. Šī ir fundamentāla naudas pastāvēšanas teorija. Virtuālās valūtas pastāvēšana ir balstīta uz decentralizētu datortīklu. Virtuālās valūtas emisiju un darījumus ar virtuālo valūtu neuzrauga ne centrālā banka, ne kāda institūcija vai komercbanka – tiek uzskatīts, ka virtuālā valūta “sevi regulē pati”. Kriptovalūtas regulējuma trūkums un anonimitātes iespējamības rada būtiskus riskus noziedzīga nodarījuma izdarīšanai, izmantojot virtuālo valūtu kā noziedzīga nodarījuma instrumentu, kas var apdraudēt valsts un sabiedrības intereses.  Autors šajā darbā pēta virtuālās valūtas (kriptovalūtas) jēdzienu, tiesisko regulējumu Latvijas un Eriopas Savienības līmenī, potenciālus un reālus krimināltiesiskus riskus, saistībā ar kriptovalūtam. Analizē krimināltiesisko praksi Latvijā, kā arī veic Krimināllikuma 1901. panta vispārējo analīzi, kā visizplatītākam noziedzīgam nodarījumam uz doto brīdī Latvijā, saistībā ar kriptovalūtam. Analīzes rezultāti ļāva izdarīt pamatotus secinājumus par esošā regulējuma piemērošanas iespējam un par nepieciešamību pēc jauna regulējuma.",0
656,Personu datu pārziņa un apstrādātāja tiesisko attiecību saturs VDAR kontekstā,"Vispārīgā datu aizsardzības regula (VDAR) ir Eiropas Sabiedrības jauns likums personas datu aizsardzības jomā. Tika doti divi gadi lai sagatavoties šim dokumentam. Sagatavošanas darbi bija jāveic gan valsts līmenī – iestādēm, organizācijām, gan privāto jomu pārstāvjiem – uzņēmumiem, fiziskajām personām. Neskatoties uz citiem prognozēm – ne tik pesimistiskām , autoraprāt, pilnībā gatavs nav neviens. Saeima turpina lemt un izskatīt nepieciešamo un Regulā noteikto deleģējuma saturu – Personas datu apstrādes līkumu. Likuma subjekti apmeklē seminārus, lasa vadlīnijas un komentārus un mēģina atrast risinājumus. Datu aizsardzības speciālisti turpina apmācības pēc vecā likuma, Datu valsts inspekcijas pieņem eksāmenus un izdot apliecības, saskaņā ar Ministra kabineta noteikumiem, kuri drīz zaudēs spēku.   Viss šis tieši skar divus subjektu grupas - personas datu pārziņus un personas datu apstrādātājus. Šis darbs secīgi un detalizēti analizē un izpēta tiesiskas attiecības, kuras pastāv šo subjektu veidu starpā. Pētījuma mērķis ir noskaidrot iepriekšminēto attiecību zināmus un nezināmus aspektus, atklāt pretrunas un dot iespējamus risinājumus, ja tādi ir.  Darba izstrādes procesā iegūtie rezultāti dod praktisko ieskātu pārziņa un apstrādātāja tiesiskajās attiecībās, norada uz iespējamiem riskiem, un ieskicē attiecību regulējošo dokumentu (līguma) saturu un prasības.",0
657,Maksātnespējas procesa tiesiskās sekas.,"Darba mērķis ir izpētīt un salīdzināt maksātnespējas tiesību institūta un piemērojamo tiesību normu  vēsturi, attīstību un aktuālākās problēmas. Darba autors atspoguļojis maksātnespējas attīstību Romā, Vācijā, Francijā un Latvijā un secinājis, ka sākotnējie noteikumi attiecībā pret parādnieku bijuši visai bargi. Proti, par saistību nepildīšanu parādniekam varēja tikt piemērots pat nāves sods. Darba autors secinājis, ka laika gaitā, attīstoties valstīm, attīstījās arī maksātnespējas procesa normas un to piemērošanas kārtība, kā rezultātā maksātnespējas mērķis vairs nav personas sodīšana. Latvijā Maksātnespējas likums ir pavisam jauns. Tas stājies spēkā 2010.gada 1.novembrī. Pēdējie likuma grozījumi stājušies spēkā 2017.gada 6.janvārī. Maksātnespējas likums regulē maksātnespējas procesu un tas attiecas gan uz fiziskām personām, gan uz juridiskām personām.  Fizisko personu maksātnespējas procesa mērķis ir apmierināt kreditoru prasījumus un atbrīvot parādnieku no parādsaistībām, savukārt juridiskām personām maksātnespējas procesa mērķis ir vairāk vērsts uz kreditoru interešu aizsardzību. Juridiskām personām likumdevējs paredzējis arī tiesiskās aizsardzības procesu, kura mērķis ir maksātspējas atjaunošana. Pēc darba autora domām, viena no lielākajām problēmām maksātnespējas procesā ir saistīta ar noteiktu amatu ieņemšanu amatpersonām. Piemēram, zvērināts notārs, zvērināts advokāts, zvērināts tiesu izpildītājs nevar pildīt savus amata pienākumus, ja tiesa pasludinājusi maksātnespējas procesu. Savukārt tiesnešiem noteikts piecu gadu ierobežojuma termiņš, bet prokuroriem šādu ierobežojumu likumdevējs nav paredzējis. Pēc darba autora domām piecu gadu termiņš, kā tas noteikts tiesnešiem, būtu nosakāms visām amatpersonām. Atslēgvārdi: maksātnespējas process, vēsture, Maksātnespējas likums, tiesiskās aizsardzības process, fiziska persona, juridiska persona, amatpersona.",0
658,Daudzpusējo līgumu saistību ievērošanas uzraudzības mehānismi starptautiskajās vides tiesībās,"Bakalaura darba mērķis ir raksturot līgumu saistību ievērošanas uzraudzības mehānismus starptautiskajos vides līgumos un novērtēt to darbību praksē. Bakalaura darbs sastāv no piecām nodaļām. Darba pirmajā nodaļā dots vispārīgs līguma ievērošanas uzraudzības mehānismu raksturojums. Otrajā nodaļā analizēts informācijas sniegšanas pienākums, īpaši informācijas pārbaudes  un inspekcijas loma informācijas iegūšanā par līguma saistību izpildi. Trešajā nodaļā apskatītas daudzpusējās neatbilstības procedūras, analizējot to ierosināšanas un realizēšanas aspektus. Ceturtajā nodaļā analizēti neatbilstības atbildes pasākumi, izdalot atbalsta un ierobežojošos pasākumus.  Piektajā nodaļā sniegts ieskats daudzpusējos vides līgumos paredzētajās strīdu izšķiršanas procedūrās, akcentējot tās procedūras, kurām nav juridiski saistošs raksturs. Visbeidzot kopsavilkumā apkopotas pētījuma gaitā gūtās atziņas.",0
659,Līguma brīvības principa mijiedarbība ar citiem privāttiesību principiem.,"Bakalaura darbā apskatīta, analizēta līgumu brīvība un citu privāttiesību principu mijiedarbība. Šo principu kompleksai izpētei nav pievērsta pietiekama uzmanība. Principu piemērošana tiesu praksē, likumdošanas procesā notiek samērā gausi un sadrumstaloti. Temata vērtība līgumu brīvības kontekstā parādās, jo ekonomiskās attiecības daudzveidojas, līdz ar tām arī līgumu brīvības tvērums.  Darba uzdevumos ietilpst: privāto tiesību principu tvēruma, mijiedarbības un tiesu lomu principu piemērošanā un interpretēšanā izpēte un novērtējums. Darba rezultātā autore secināja, ka principu nozīmes izpratne ir būtiska to piemērošanas pamatošanā. Principu tvērums laika gaitā jāpārskata, arī civiltiesībās, sevišķi ekonomisko attiecību dinamikas aspektā, un tiesām šajā procesā ir būtiska loma.  Atslēgvārdi: līgumu brīvība, privāto tiesību principi, valsts loma privāttiesību regulēšanā, tiesu kompetence principu piemērošanā",0
660,Pašvaldību tiesības izdot informatīvos izdevumus,"Bakalaura darba mērķis ir noskaidrot, kāds ir Latvijas Republikas pašvaldību tiesiskais pamats informatīvo izdevumu izdošanai un, vai pastāv juridiski ierobežojumi attiecībā uz šādu izdevumu saturu. Attiecīgais jautājums juridiskajā literatūrā līdz šim nav pētīts, taču tā aktualitāti apstiprina gan tiesu prakse, gan pieņemtie normatīvo aktu grozījumi, kā arī  grozījumu izstrādē esošie likumprojekti. Darba izstrādes procesā autore secināja, ka pašvaldībai kā valsts pārvaldes sastāvdaļai ir pienākums informēt sabiedrību par savu darbību, taču tas, kā šo pienākumu realizēt, ir katras pašvaldības indivudāla izvēle. Ja šis pienākums tiek realizēts ar informatīvo izdevumu palīdzību, pašvaldība veicina demokrātiskas diskursa telpas pastāvēšanu tikai tad, ja tā ar savām darbībām neatstāj negatīvu ietekmi uz citiem diskursa telpas veidotājiem un adresātiem.",0
661,Konstitucionālo tiesu tiesības un pienākums lūgt ES tiesai prejudiciālos nolēmumos,"Bakalaura darbā izvērtēts, kad Eiropas Savienības dalībvalsts konstitucionālajai tiesai ir tiesības un pienākums vērsties ES Tiesā ar lūgumu par prejudiciālā nolēmuma sniegšanu. Darbā ir izpētītas ES dalībvalstu konstitucionālās tiesas, noskaidrots jēdziens „prejudiciālais nolēmums”, izpētīta tā tiesiskā regulējuma evolūcija, kā arī noskaidrota prejudiciālā nolēmuma procedūra. Darba praktiskajā daļā ir apkopota statistiskā informācija un analizēta Eiropas Savienības dalībvalstu konstitucionālo tiesu prakse prejudiciālo nolēmumu lietās. Autors, izpētot citu valstu pieredzi, nonāk pie secinājuma, ka Latvijas Republikas Satversmes tiesas kompetence iespējams būtu paplašināma un Satversmes tiesa varētu īstenot kontroli pār to, vai valsts pēdējās instances tiesas ir izpildījušas savu pienākumu vērsties ES Tiesā atbilstoši LESD 267. pantam. Darba kopsavilkumā autors, cita starpā, norāda uz šāda risinājuma pozitīvajiem un negatīvajiem aspektiem.",0
662,Darba devēja un nodarbinātā tiesības un pienākumi drošas darba vides nodrošināšanā.,"Bakalaura darba tēma ir „Darba devēja un nodarbinātā tiesības un pienākumi drošas darba vides nodrošināšanā“. Tēmas aktualitāte skaidrojama ar to, ka nelaimes gadījumos darbā cietušo skaits ir vidēji augstāks nekā citās ES valstīs, līdz ar to secināms, ka darba aizsardzības sistēma Latvijā nedarbojas pietiekoši efektīvi. Valsts izdotajos tiesību aktos ir noteiktas gan nodarbinātā, gan darba devēja tiesības un pienākumi, taču to ievērošana no darba devēja un nodarbināto puses ir nepietiekamā līmenī. Darba uzdevums ir analizēt darba devēja, nodarbinātā, uzticības personas un Valsts darba inspekcijas tiesības un pienākumus drošas darba vides nodrošināšanā, nosakot arī arodbiedrību lomu darba drošības jomā. Darba mērķis ir noteikt, cik efektīvi darba devēji un nodarbinātie realizē normatīvajos aktos noteiktās tiesības un pienākumus.",0
663,Atstatīšanās un noraidīšanas institūts kā garants tiesneša neitralitātei un objektivitātei.,"Tiesnesis ir likuma un taisnīguma sargs. Tiesiskā un demokrātiskā sabiedrībā ir svarīgi, lai tiesneši ir objektīvi, neitrāli, jo tas palielina sabiedrības uzticību tiesu varai. Tiesnesim, izskatot konkrētu lietu, ir jābalstās uz objektīviem kritērijiem kā pušu iesniegtajiem pierādījumiem, liecībām, nevis uz personiskiem aizspriedumiem. Ja tiesnesim ir personiski aizspriedumi, tad viņam ir jāatstata sevi no lietas izskatīšanas vai arī lietā iesaistītās puses var pieteikt tiesnesim noraidījumu. Bakalaura darba mērķis ir izpētīt kā atstatīšanās un noraidīšanas institūts tiesnešiem spēj nodrošināt objektīvu un neitrālu tiesu. Darba ietvaros autore analizēja jēdzienu “objektivitāte” un “neitralitāte” skaidrojumu tiesību un ētikas normās, tiesnešiem noteiktos ierobežojumus un procesuālās garantijas, lai garantētu to, ka lietas izskatīšanā tiesneši būtu objektīvi, neitrāli, kā arī atstatīšanās un noraidīšanas institūta būtību. Atstatīšanās un noraidīšanas institūta regulējumu Civilprocesā, Kriminālprocesā, Administratīvajā procesā, lai spētu saskatīt kopīgās un atšķirīgās pazīmes. Darba izstrādes gaitā autore nonāk pie atziņas, ka Latvijas tiesību un ētikas normās jēdziens “neitralitāte” nav minēts, tiek lietots tikai jēdziens “objektivitāte”. Šie jēdzieni uzskatāmi par sinonīmiem. Atstatīšanās un noraidīšanas institūta būtība ir nodrošināt, ka lietas izskatīšanā piedalās tikai objektīvi tiesneši.",0
664,Personu ar invaliditāti diskriminācijas aizliegums darba tiesiskajās attiecībās.,"Bakalaura darbā pētītas personu ar invaliditāti tiesības darba tiesisko attiecību uzsākšanas, pastāvēšanas un izbeigšanas stadijā, lielāku uzmanību pievēršot regulējumam, kas attiecas uz diskriminācijas aizliegumu pret konkrēto personu grupu un vienlīdzīgas attieksmes nodrošināšanu salīdzinājumā ar darbiniekiem bez veselības problēmām. Darbā skaidroti tādi jēdzieni kā invaliditāte, tiešā un netiešā diskriminācija, saprātīgi darbavietas pielāgojumi u.c., meklētas atbildes uz jautājumu, kādi pasākumi īstenojami, lai mazinātu diskriminācijas iespējamību, kā personas ar invaliditāti varētu konkurēt darba tirgū un sekmīgāk integrēties darba kolektīvos un vai šo pasākumu realizācija atkarīga tikai no darba devējiem vai tas pirmkārt ir valsts politikas jautājums. Salīdzināšanai aplūkotas darba tiesisko attiecību regulējošās normas Lietuvas, Igaunijas un Krievijas normatīvajos tiesību aktos, secinot, ka tikai Latvijas Darba likums satur regulējumu, kas konkrētos gadījumos aizliedz izbeigt darba tiesiskās attiecības ar personu ar invaliditāti. Analizējot darba tiesības regulējošo normatīvo tiesību aktu bāzi, konstatēta pretruna Darba likumā starp 109.panta otro daļu un 108.panta otrās daļas 6.punktu, kā rezultātā ierosināts atbilstoši šā brīža sociālajai un tiesiskajai situācijai veikt grozījumus 109.panta otrajā daļā.",0
665,Dzīvnieku aizsardzības krimināltiesiskais regulējums,"Ņemot vērā, ka cilvēku un dzīvnieku mijiedarbība un līdzās pastāvēšana  pakāpeniski ir kļuvusi par problēmu, un dzīvnieku izmantošana cilvēku labā ir pieņēmusi milzīgus apmērus, autoresprāt, ir būtiski sakārtot jau pastāvošo likumdošanu un ieviest stingrāku kontroli, lai nodrošinātu pilnvērtīgu dzīvnieku interešu aizsardzību. Darba apjomu veido 3 galvenās daļas. Pirmajā tiek sniegts ieskats par galveno dzīvnieku aizsardzības virzienu pamatnostādnēm, kā rezultātā, jāsecina, ka Latvijā, tāpat kā vairākās citās valstīs noteicošā ir dzīvnieku labturības aizsardzība, kuras pamatprincips ir ievērot samērīgumu starp cilvēkam sniegto labumu un dzīvnieku tiesībām. Darba otrajā daļā tiek apskatīta dzīvnieku aizsardzības vēsturiskā attīstība Latvijā, Eiropā, un Amerikas Savienoto Valstu teritorijās, savukārt darba trešajā daļa tiek izklāstīta Krimināllikuma 110., 113., 115.1, un 230.pantu attīstība un pilnveidošana, veikta šo pantu analīze, kā arī apskatīta tiesu prakse, izvērtējot robežu starp administratīvo atbildību un kriminālatbildību. Atslēgvārdi: krimināllikums; dzīvnieku labturība; dzīvnieku tiesības; cietsirdīga izturēšanās; dzīvnieku aizsardzība.",0
666,Administratīvā aizturēšana,"Bakalaura darbā “Administratīvā aizturēšana” ir pētīts un analizēts administratīva aizturēšanas institūta normatīvais regulējums Latvijas Administratīvo pārkāpumu kodeksā un citos normatīvajos aktos, kā arī analizēta pastāvošā problemātika piemērošanai praksē. Ņemot vērā novecojušu, nepilnīgu normatīvo regulējumu un pa vairākiem normatīviem aktiem sadrumstaloto administratīvās aizturēšanas regulējumu, ir konstatējamas nepilnības gan normatīvajos aktos, gan normatīvo aktu piemērošanā praksē, kā rezultātā tiek administratīvi aizturētas personas, kaut gan būtu iespējams panākt likumdevēja mērķi arī citos, personu tiesību respektējošākos veidos, kā arī ir problemātisks administratīvās aizturēšanas, kā procesuālās darbības, pārsūdzības process. Darba rezultātā ir izdarīti secinājumi, ka ir nepieciešams papildināt vairākus normatīvos aktus, tai skaitā Latvijas Administratīvo pārkāpumu kodeksu, likumu “Par policiju”, u.c.",0
667,"Audzinoša rakstura piespiedu līdzekļi krimināltiesībās: izpratne, attīstība, nākotnes perspektīvas","Bakalaura darba mērķis ir izpētīt audzinoša rakstura piespiedu līdzekļus, atklāt problēmas to regulējumā un piemērošanā un analizēt šī krimināltiesību institūta nākotnes perspektīvas. Mērķa sasniegšanai izvēlēti sekojošie uzdevumi – skaidrot bērnu, mazgadīgo, nepilngadīgo un antisociālas uzvedības nozīmi krimināltiesībās, izpētīt audzinoša rakstura piespiedu līdzekļus kā krimināltiesību institūtu, raksturot tā attīstību, kā arī salīdzināt pastāvošo regulējumu ar regulējumu ārvalstīs. Darbā secināts, ka audzinoša rakstura piespiedu līdzekļi nesasniedz savu mērķi, un tas skaidrojams ar šo piespiedu līdzekļu reto piemērošanu, neefektivitāti un nespēju novērst noziedzīgu nodarījumu izdarīšanas cēloņus. Tāpat secināts, ka bērniem piemērojamo krimināltiesisko piespiedu līdzekļu nākotnes perspektīvas Latvijā – piespiedu līdzekļu individualizācija un preventīvo piespiedu pasākumu ieviešana – šīs problēmas var novērst. Atslēgvārdi: audzinoša rakstura piespiedu līdzekļi, krimināltiesības, bērni, noziedzīgu nodarījumu prevencija",0
668,Organizēta grupa kā viena no dalības formām,"Bakalaura darba temats ir “Organizēta grupa kā viena no dalības formām”. Problēma ir tā, ka praksē ir vērojamas grūtības precīzā dalības formu norobežošana, īpaši, ja ir jānošķir divas tādas dalības formas kā personu grupa pēc iepriekšējas vienošanās un organizēta grupa. Darba mērķi ir pētīt un analizēt organizētas grupas būtību,  ņemot vērā šī krimināltiesību institūta vēsturisko attīstību Latvijas krimināltiesībās,  kā arī atrast iespējamo risinājumu nepilnību novēršanai.  Mērķa sasniegšanai tika izvirzīti šādi uzdevumi: aplūkot regulējumu, kāds bija spēkā 20.gadsimtā Latvijas teritorijā un salīdzināt ar regulējumu, kāds pastāv  mūsdienās attiecībā uz  organizētu grupu Krimināllikumā  un arī ārvalstīs, apskatīt tiesu praksi šajā jautājumā. Darba gaitā tika izstrādāti priekšlikumi organizētas grupas tiesību institūta pilnveidei, lai sekmētu vieglāku tās norobežošanu  gan no citām dalības formām, gan arī no līdzdalības institūta.",0
669,Mantas atzīšana par noziedzīgi iegūtu,"Mantisko jautājumu risinājums kriminālprocesā ir viens no krimināltiesisko attiecību taisnīga noregulējuma elementiem. Pie mantiskajiem jautājumiem pieskaitāma arī rīcība ar noziedzīgi iegūtu mantu. 2017. gada 22. jūnija grozījumi Krimināllikumā un Kriminālprocesa likumā ieviesa diezgan būtiskas izmaiņas noziedzīgi iegūtas mantas materiālajā un procesuālajā regulējumā. Bakalaura darbā tiek analizēti gan minētie grozījumi, gan vispārīga rakstura jautājumi saistībā ar noziedzīgi iegūtu mantu. Bakalaura darba mērķis ir izpētīt noziedzīgi iegūtas mantas jēdzienu, kā arī procedūru, kādā manta tiek atzīta par noziedzīgi iegūtu gan pirmstiesas procesā, gan ar galīgo nolēmumu kriminālprocesā. Darba rezultātā tiek izdarīti secinājumi un piedāvāti priekšlikumi tiesiskā regulējuma pilnveidošanai.",0
670,Komercsabiedrības reorganizācijas ietekme uz administratīvā soda piemērošanu,"Bakalaura darba „Komercsabiedrības reorganizācijas ietekme uz administratīvā soda piemērošanu” mērķis ir noskaidrot vai un kādā veidā komercsabiedrības reorganizācijai vajadzētu ietekmēt administratīvo sankciju piemērošanas iespējas. Darbā ir apkopota prakses materiālu un tiesību aktu analīze attiecībā uz komercsabiedrību reorganizācijas un administratīvo sankciju piemērošanas mijiedarbību. Darba izstrādes procesā ir konstatētas un izceltas vairākas būtiskas normatīvā regulējuma nepilnības, kas rada iespēju komercsabiedrībām formāli imitējot reorganizācijas procesu izvairīties no administratīvās atbildības. Pētījumā ir apkopota arī Eiropas Savienības nostāja, ārvalstu prakses analīze un izceltas vairākas nepieļaujamas nacionālā un starptautiskā regulējuma pretrunas. Pētījums satur vadlīnijas par nepieciešamajām normatīvā regulējuma izmaiņām, vienlaikus norādot uz potenciālajiem riskiem un problēmām. Darbā veikta vairāku valsts pārvaldes institūciju aptauja un iegūto datu analīze. Atslēgas vārd: Komercsabiedrību reorganizācija, Administratīvās sankcijas, Tiesību un pienākumu pāreja, Reorganizācijas procesa harmonizācija, Administratīvā soda pāreja, Tiesību sukcesija.",0
671,Lojalitātes karšu izmantošana kopsakarā ar personas datu aizsardzības regulējumu.,"Mūsdienu ikdiena nav iedomāja bez lojalitātes programmām. Gandrīz katrs mazumtirdzniecības veikalu tīkls vai pakalpojumu sniedzējs ir ieviesis lojalitātes programmas, kas tiek plaši izmantotas personu vidū. 2018.gada 25. maijā spēkā stājas Eiropas Parlamenta un Padomes Regula (ES) 2016/679 (2016.gada 27.aprīlis) par fizisku personu aizsardzību attiecībā uz  personas datu apstrādi un šādu datu brīvu apriti ar ko atceļ Direktīvu 95/46/EK (Vispārīgā datu aizsardzības regula), kas drīzāk traktējama kā datu aizsardzības evolūcija, nevis revolūcija kā tā pašlaik tiek pasniegta publiskajā telpā. Darba gaitā tiks noskaidrots vai lojalitātes programmas, kas ir mūsu ikdienas sastāvdaļa atbilst datu aizsardzības regulējumam.",0
672,Noziedzīgā nodarījumā cietušais un viktimizācija,"Darba mērķis ir izprast, kā tiek iedalīts noziedzīgā nodarījuma upuris, vērtējot viktimizācijas faktoru, un vai Latvijas tiesu praksē tiek vērtēta cietušās personas apzināta vai neapzināta noziedzīga nodarījuma veicināšana. Lai to sasniegtu autore pētīs viktimizācijas teorijas vēsturisko attīstību, dažādu kriminologu, juristu un citu autoru atziņas par šo tēmu un noziedzīgā nodarījuma upura viktimoloģisko iedalījumu, kā arī pētīs Augstākās tiesas Senāta Krimināllietu departamenta spriedumus, analizējot tajos viktimizācijas aspektu un secinot, vai tiesa to ņēmusi vērā.  Rezultātā autore piedāvā veidu, pēc kura iedalīt noziedzīgā nodrījuma upurus, lai būtu iespējams izvērtēt viktimizācijas esamību konkrētā situācijā, kā arī secinās, vai Latvijas tiesu praksē tiek vērtēta noziedzīgā nodarījumā cietušās personas vainojamība. Tāpat arī sniegs ieteikumus, kā rīkoties, lai nekļūtu par noziedzīgā nodarījumā cietušo.",0
673,Pusaudžu un personu ar invaliditāti aizsardzība darba tiesiskajās attiecībās Latvijas normatīvo aktu tvērumā.,"Apspriestākie darba tiesisko attiecību subjekti ir pusaudži un personas ar invaliditāti, jo realitātē šīs cilvēku grupas izjūt diskriminējošu attieksmi dēļ striktā regulējuma, kurā darba devēji nevēlas iedziļināties un izprast, lai varētu nodrošināt atbilstošu aizsardzības prasību izpildi. Darba mērķis ir noskaidrot un analizēt šī brīža regulējumu attiecībā uz šo subjektu aizsardzību darba attiecībās, lai varētu sniegt priekšlikumus Darba likuma pilnveidošanai. Darba uzdevums ir analizēt darba aizsardzības vēsturisko attīstību, veikt analīzi un radīt ieteikumus par tagadējo aizsardzību darba attiecībās Latvijas normatīvo aktu tvērumā attiecībā uz šiem subjektiem, kā arī sniegt ieskatu par darba devēju gatavību dibināt darba attiecības ar šiem subjektiem. Atslēgvārdi: darba tiesības, pusaudži, invalīdi, aizsardzība.",0
674,Neuzmanība un tās veidi,"Šī darba temats ir neuzmanība un tās veidi. Lai labāk izprastu neuzmanības būtību, tika aplūkots arī vainas jautājums krimināltiesībās. Darbā tika apskatīts un izanalizēts vainas jēdziens, vainas būtība un nozīme personas saukšanā pie kriminālatbildības, kā arī vainas formas noteikšanas problēma salikta sastāva noziedzīgos nodarījumos. Darbā tika izanalizēta neuzmanības būtība un katra neuzmanības veida, kas ir noziedzīgā pašpaļāvība un noziedzīgā nevērība saturs un pazīmes. Tika apskatīts, pēc kādām pazīmēm tiek nošķirta noziedzīgā pašpaļāvība no netieša nodoma. Tika apskatītas noziedzīgās nevērības īpatnības. Kā arī darbā tika apskatīts neuzmanības institūts ārvalstīs un salīdzināts ar Latvijas neuzmanības institūtu. Pētījuma mērķis bija noskaidrot neuzmanības un tās veidu būtību un saturu Latvijas krimināltiesību sistēmā un arī ārvalstu krimināltiesību sistēmā. Nepieciešams noskaidrot kāds ir katra neuzmanības veida intelektuālais un gribas moments, lai izprastu to atšķirību. Noskaidrot kādi ir priekšnoteikumi, lai personas nodarījumu varētu atzīt par noziedzīgu nodarījumu aiz neuzmanības un varētu to saukt pie kriminālatbildības un sodīt. Ir nepieciešams noskaidrot kādiem nodarījumiem ir raksturīga neuzmanība un kādēļ tieši attiecīgajiem nodarījumiem. Noskaidrot, kā tiek nošķirta noziedzīgā pašpaļāvība no netieša nodoma. Kā arī noskaidrot vainas jēdziena saturu, vainas noteikšanai nepieciešamās pazīmes un vainas formas noteikšanas salikta sastāva noziedzīgos nodarījumos īpašības. Pētījuma uzdevums bija izpētīt Latvijas un ārvalstu normatīvos aktus, kā arī Latvijas un ārvalstu zinātnisko literatūru, kura ir veltīta neuzmanības tematam. Izpētīt tiesu praksi, kura atspoguļo neuzmanības un tās veidu būtību un pilnībā atklāj neuzmanības un tās veidu saturu.  Pētījuma rezultātā tika noskaidrota neuzmanības un tās veidu būtība un saturs Latvijas krimināltiesībās un arī ārvalstu krimināltiesībās. Tika noskaidrots vainas jēdziena saturs un nozīme krimināltiesībās kā arī vainas formas noteikšanas īpatnības salikta sastāva noziedzīgos nodarījumos. Tika noskaidrots pēc kādām pazīmēm noziedzīgā pašpaļāvība tiek norobežota no netieša nodoma. Darba autore formulēja savu viedokli par apskatāmajiem jautājumiem.",0
675,Ex parte sarunu aizliegums tiesnešiem kā vienu no tiesībām uz taisnīgu tiesu garantijām,"Bakalaura darbā „Ex parte sarunu aizliegums tiesnešiem kā vienu no tiesībām uz taisnīgu tiesu garantijām” autore pētīja taisnīgas tiesas jēdziena saturu normatīvo aktu un ētikas normu ietvarā. Ex parte sarunu aizliegums ir ciešā saiknē ar personas tiesībām uz taisnīgu tiesu. Un šis aizliegums izriet no ierobežojumiem, kas piemīt tiesnesim ar mērķi, lai īstenotos objektīva un neitrāla tiesa un sabiedrībā nezaudētu uzticību tiesu varas institūtam.  Praktiskajā daļā tika pētīta ex parte sarunu aizlieguma  praksē Latvijā. Tika noskaidrota šī jautājuma nozīme un aktualitāte gan mūsdienās, gan arī gandrīz divdesmit gadus atpakaļ.  Autore darba ietvaros ir pētījusi arī ārvalstu tiesību aktos regulējumu, kas attiecas uz ex parte sarunu aizliegumu. Autoresprāt, ex parte sarunu aizlieguma saturs un regulējums Latvijā ir iedarbīgs, tomēr lielākoties tas ir atkarīgs no tiesneša godīguma, pienākuma sajūtas un atbildības pret veicamajiem amata pienākumiem.   Atslēgvārdi: taisnīga tiesa, objektivitāte, tiesnešu ētika, ierobežojumi, ex parte sarunas.",0
676,Interneta starpnieku atbildība vārda brīvības jautājumos,"Bakalaura darbs „Interneta starpnieku atbildība vārda brīvības jautājumos“ ir izstrādās Latvijas Universitātes Juridiskās fakultātes Starptautisko un Eiropas tiesību zinātņu katedrā. Šī pētnieciskā darba ietvaros autore analizē pastāvošos interneta starpnieku veidus un normatīvo regulējumu attiecībā uz interneta starpniekiem dažādās jurisdikcijās. Tāpat tiek analizēti esošie interneta starpnieku atbildības modeļi un to praksē piemērošanas problemātskie aspekti, kā arī noteikti harmonizācijas elementi. Noslēgumā secināts, ka interneta starpnieku atbildības regulējumam jāparedz zināmas garantijas visiem pastāvošajiem interneta starpnieku veidiem, kā arī atbildības noteikšanas kritērijiem vārda brīvības jautājumos jābūt skaidri noteiktiem, papildinot jau esošo regulējumu attiecībā uz autortiesību aizskārumiem, un jābūt vērstiem uz samērīguma principa ievērošanu šo kritēriju piemērošanā interneta starpniekiem, kas paši nerada saturu.",0
677,Zvērinātu tiesu izpildītāju disciplināra atbildība,"Šogad aprit 15 gadi kopš Latvijā tika veikta tiesu izpildītāju institūta reforma un tiesu izpildītāji praktizē kā brīvās profesijas pārstāvji. Tiesu izpildītāju institūts ir ticis pilnveidots un modernizēts, bet neskatoties uz to, vidēji dienā tiek saņemta 1 sūdzība par tiesu izpildītāju rīcību. Darba mērķis bija veikt tiesu izpildītāju disciplinārās atbildības regulējuma analīzi Latvijā, salīdzināt disciplinārās atbildības regulējumu ar citām valstīm, atrast iespējamos trūkumus un piedāvāt disciplinārās atbildības regulējuma uzlabojumus. Darba autore secinājusi, ka būtu lietderīgi izveidot tiesu izpildītāju institūtam Ētikas komisiju, kā tas ir tiesnešiem un advokātiem, lai sniegtu tiesu izpildītājiem Ētikas kodeksa normu skaidrojumu, tāda veidā novēršot ētikas normu pārkāpumus pirms tie ir radušies.    ",0
678,Noziedzīgi iegūtu līdzekļu legalizēšana,"Noziedzīgi iegūtu līdzekļu legalizācija ir salīdzinoši jauns, bet nozīmīgs un starptautiski aktuāls noziedzīgs nodarījums. Tā apmēri strauji pieaug, tiek izgudrotas arvien jaunas metodes. Šis nodarījums atstāj negatīvas sekas uz valsts budžetu un labklājību. Bakalaura darbā “Noziedzīgi iegūtu līdzekļu legalizācija” ir izpētīta šī noziedzīga nodarījuma jēdziena būtība, kā arī Latvijas un starptautiskais regulējums; ir veikta nodarījuma sastāva juridiskā analīze; ir aplūkots un salīdzināts legalizācijas regulējums ārvalstīs. Darba noslēgumā ir izdarīti secinājumi. Darbs ir balstīts uz normatīviem aktiem, juridisko literatūru un zinātniskām publikācijām, kā arī tiesu praksi.",0
679,Tiesību uz vārda brīvību mijiedarbība ar pašvaldību tiesībām izdot pašvaldību plašsaziņas līdzekli,"Mūsdienās pašvaldību plašsaziņas līdzekļi satur ne tikai ar pašvaldības domes darbu saistītu informāciju, bet arī komerciālas reklāmas un sludinājumus, kas ir galvenais ienākumu gūšanas avots privāto plašsaziņas līdzekļu īpašniekiem. Šī iemesla dēļ sabiedrībā pastāv diskusijas par to, vai pašvaldību plašsaziņas līdzekļu izdošana nepārkāpj tiesības uz vārda brīvību, neapdraud privāto plašsaziņas līdzekļu pastāvēšanu mediju tirgū un nav pretrunā godīgai konkurencei. Par pašvaldību plašsaziņas līdzekļu lomu un saturu publiskajā telpā ir pausti dažādi viedokļi. Lai gan ir saprotams privāto plašsaziņas līdzekļu īpašnieku viedoklis par to, ka pašvaldību plašsaziņas līdzekļu izdevējiem nebūtu jāiejaucas privāto plašsaziņas līdzekļu tirgū, jo pašvaldību iejaukšanās apdraud privāto plašsaziņas līdzekļu īpašnieku ienākumu gūšanas iespēju un ilgtspēju, jo pašvaldību plašsaziņas līdzekļi tiek finansēti no pašvaldības budžeta līdzekļiem, kas privātos plašsaziņas līdzekļus nostāda nevienlīdzīgākā situācijā, tomēr no otras puses tiek pretstatīta demokrātiskā sabiedrībā nozīmīga vērtība – viedokļu daudzveidība, bez kuras nevar pastāvēt demokrātiska sabiedrība. Bakalaura darba ietvaros Autore secina, ka pašvaldībām nav tiesību izdot plašsaziņas līdzekļus likuma „Par presi un citiem masu informācijas līdzekļiem” izpratnē, taču pašvaldībām ir tiesības izdot informatīvos izdevumus. Tomēr, lai pašvaldību informatīvo izdevumu izdošana neatstātu ietekmi uz privāto tiesību plašsaziņas līdzekļu izdevējiem un tiktu novērstas pastāvošās domstarpības starp pašvaldībām un privāto plašsaziņas līdzekļu izdevējiem, ir nepieciešams grozīt likumu „Par pašvaldībām”, nosakot pašvaldību informatīvo izdevumu tiesisko statusu un precizējot pašvaldību kompetenci informatīvo izdevumu izdošanā.",0
680,Progresīvās brīvības atņemšanas soda izpildes sistēmas īstenošana Latvijas ieslodzījuma vietās,"Bakalaura darba temats ir „Progresīvās brīvības atņemšanas soda izpildes sistēmas īstenošana Latvijas ieslodzījuma vietās”. Brīvības atņemšanas soda izpilde Latvijā notiek atbilstoši soda progresīvās izpildes principam, kas izpaužas soda izciešanas režīma pakāpeniskā mīkstināšanā vai pastiprināšanā un notiesātā pārvietošanā no viena veida cietuma uz cita veida cietumu, balstoties uz izciesto soda daļu un notiesātās personas uzvedību. Bakalaura darba mērķis ir izpētīt brīvības atņemšanas soda izpildes vēsturisko attīstību, brīvības atņemšanas soda jēdziena saturu, progresīvās brīvības atņemšanas soda izpildes sistēmas īstenošanu Latvijas ieslodzījuma vietās, kā arī salīdzināt brīvības atņemšanas soda izpildes tiesisko regulējumu Latvijā ar regulējumu citās valstīs. Lai sasniegtu bakalaura darba mērķus jānoskaidro, kas ir brīvības atņemšana un kāds ir šī soda saturs, jānoskaidro, kā ir attīstījusies brīvības atņemšanas soda izpilde, jānoskaidro, kā Latvijā tiek piemērota un īstenota progresīvā brīvības atņemšanas soda izpildes sistēma un jānoskaidro atšķirības starp brīvības atņemšanas soda izpildes regulējumu Latvijā un ārvalstīs. Pētījuma rezultātā darba autors nonāca pie secinājuma, ka ir nepieciešams veikt izmaiņas normatīvajā regulējumā, lai nodrošinātu plašāku notiesāto kustību progresīvās brīvības atņemšanas soda izpildes sistēmas ietvaros.",0
681,Nosacīta notiesāšana,"Bakalaura darbā tiek pētīts nosacītas notiesāšanas institūts, tā attīstība, pārbaudes laiks, Valsts probācijas dienesta nozīme nosacītas notiesāšanas izpildē un uzraudzībā, kā arī ārvalstu regulējums. Darba mērķis ir analizēt nosacītas notiesāšanas būtību, sniegt iespējamos risinājumus Latvijas tiesiskā regulējuma pilnveidošanai, atrisinot problēmjautājumus. Bakalaura darbā autore iesaka grozīt ierobežojumus nosacītas notiesāšanas piemērošanai, tāpat ietvert norādi par nepilngadīgām personām Krimināllikuma 49.panta pirmās prim daļas 2 punktā, skatot kopsakarā ar Krimināllikuma 55.pantu, kā arī tiesai spriedumā konkrēti ierakstīt nosacīti notiesātajam pienākumu desmit darbdienu laikā reģistrēties Valsts probācijas dienestā. Tāpat darba autore sniedz pamatojumu nosacīti notiesātā uzticības personas jēdziena ieviešanai Latvijas krimināltiesībās.",0
682,Ticības mācības juridiskie un tiesiskie aspekti Latvijā un Eiropā,"Apziņas brīvība, no kuras izriet tiesības uz reliģisko izglītību, ir viena no cilvēka pamattiesībām, kas tiek aizsargāta starptautiski un ir nostiprināta Eiropas Cilvēktiesību un pamatbrīvību aizsardzības konvencijā. Mūsdienās katras valsts un baznīcas attiecību modelis būtiski ietekmē reliģiskās izglītības iespējas Latvijā un Eiropā. Viens no veidiem, kā valsts vistiešāk ietekmē reliģisko izglītību, ir ticības mācības pasniegšana skolās. Darba mērķis ir veikt pētījumu par Eiropas valstīs esošajiem ticības mācības modeļiem un to īpatnībām. Savā darbā autore piedāvā trīs ticības mācības modeļus: nekonfesionālās reliģiskās izglītības mācības modelis, konfesionālās reliģiskās izglītības mācības modelis un izglītības metode par reliģisko faktu mācību ar reliģiju nesaistītos mācību priekšmetos. Balstoties uz šo iedalījumu, autore ir secinājusi, ka tieši konfesionālās reliģiskās izglītības mācības modeļa valstis visbiežāk ir saskārušās ar strīdiem, kas tiek risināti gan nacionālajā, gan Eiropas Cilvēktiesību tiesā.",0
683,Tiesiskais un ētiskais regulējums tiesu varas amatpersonām: korupcijas novēršanas aspekts,"Bakalaura darba tēma ‘’Tiesiskais un ētiskais regulējums tiesu varas amatpersonām: korupcijas novēršanas aspekts’’ ir aktuāla, jo valstij ir pienākums nodrošināt uzticamu un neatkarīgu tiesu varu, kas ir viens no demokrātiskas valsts pamatprincipiem, taču pētījumi pierāda, ka Latvijā vēl joprojām ir ļoti augsts sabiedrības neuzticības līmenis tiesu varai. Tiesu varas amatpersonām kā tiesu varas realizētājām ir jārīkojas tā, lai novērstu jebkuras šaubas par negodprātīgu rīcību. Interešu konflikta novēršanas tiesiskie ierobežojumi var novērst korupcijas risku tikai daļēji, tāpēc ir nepieciešamas ētikas normas, kurām būtu jābūt saskaņotām ar katras amatpersonas iekšējo pārliecību un darbību pamatu. Pārkāpumus veicina tas, ka tiesnešiem nav vienotas izpratnes par ētikas normu piemērošanu, tāpēc Tiesnešu ētikas komisija, sniedzot skaidrojumus, paveic ļoti nozīmīgu darbu interešu konfliktu novēršanā tiesnešu darbībā. Bakalaura darbā tika pētīts varas dalīšanas princips saskaņā ar Džona Loka un Šarla Luija de Monteskjē idejām, tiesu varas amatpersonu vieta valsts varas sistēmā, analizēti korupcijas negatīvie aspekti un ētika kā korupcijas novēršanas metode.",0
684,Ar brīvības atņemšanu notiesāto pilngadīgo personu resocializācijas sistēmas pilnveides nepieciešamība,"Bakalaura darba tēma ir „Ar brīvības atľemšanu notiesāto pilngadīgo personu resocializācijas sistēmas pilnveides nepieciešamība”. Šis darbs sniedz ieskatu attiecībā uz spēkā esošo resocializācijas sistēmu, kas ir aktuāls temats, jo, neraugoties uz šīs sistēmas esamību, vēl aizvien ir augsts noziedzīgo nodarījumu recidīva skaits. Pētījuma mērķis ir izpētīt spēkā esošo resocializācijas sistēmu, analizējot tajā esošos trūkumus un sniedzot priekšlikumus notiesāto personu resocializācijas uzlabošanā.    Darba uzdevums ir apskatīt un izpētīt Latvijā esošo resocializācijas sistēmu, tās piedāvātās programmas notiesāto personu resocializēšanai un resocializācijas attīstību vairāku gadu gaitā. Darba ietvaros tiek analizēti tiesību akti, kas regulē resocializācijas īstenošanu un piemērošanu, un tie tiek salīdzināti ar reāli pastāvošo situāciju – reālo resocializācijas īstenošanu. Pētījuma gaitā tika noskaidrots, ka reālā resocializācijas īstenošana atšķiras no tās, kas minēta tiesību aktos – lai arī tiesību akti detalizēti reglamentē resocializācijas pasākumus un to realizēšanu, reālajā dzīvē resocializācija tiek īstenota nepilnīgi. Tas galvenokārt saistīts ar nepietiekamu finansiālo atbalstu no valsts puses. Darba rezultātā autore sniedz secinājumus.",0
685,"Cietušais kriminālprocesā, vēsturiskā attīstība","Neskatoties uz to, ka Latvija tikai tuvojās savai simtgadei, Latvijas teritorijā ir darbojušies vairāki Kriminālprocesa likumi. Ikviens no šiem likumiem ir piedzīvojis grozījumus, kuri ir skāruši arī cietušo kriminālprocesā. Šiem grozījumiem un izmaiņām par pamatu ir bijušas visdažādākās situācijas. Būtiskākās izmaiņas Kriminālprocesā radās līdz ar Padomju savienības okupāciju, kad ‘’Kriminālprocesa likumus’’ nomainīja Padomju Sociālistiskās Republikas Kriminālprocesa kodekss. Līdz ar to arī būtiski mainījās cietušā institūts. Nākamās būtiskās izmaiņas Kriminālprocesā sekoja pēc Latvijas Republikas neatkarības atjaunošanas, kad Latvijas Republika pievienojās 51 ANO tiesību jautājumam cilvēktiesību jautājumos, vienlaikus sākot ceļu uz jaunu Kriminālprocesa likumu. Arī jaunajā Kriminālprocesa likumā bija nepieciešamas izmaiņas, lai pielāgotos Eiropas Savienības prasībām un novērstu steigā pieļautos trūkumus. Šajā bakalaura darbā tiks izpētīts cietušā institūts no katra šī likuma skatījuma, kā arī  cietušā statusa izmaiņas, mainoties Kriminālprocesa likumiem, kā arī izdarot tajos grozījumus. Bakalaura darba mērķis ir saskatīt nepilnības esošajā Kriminālprocesa likumā un piedāvāt šīm problēmām risinājumu no autora puses. Atslēgas vārdi: Cietušais, cietušais kriminālprocesā, kriminālprocess, cietušā tiesības.",0
686,Rīcības ar lietiskajiem pierādījumiem problemātika pirmstiesas  izmeklēšanas procesā,"Darbā ir atspoguļoti problēmu jautājumi par rīcību ar lietiskajiem pierādījumiem izmeklēšanā pirmstiesas procesā. Pētījuma laikā tika veikta Kriminālprocesa likuma un citu ārējo normatīvo aktu, kas regulē jautājumu par rīcību ar lietiskajiem pierādījumiem, izpēte kopsakarā ar Latvijas Republikas tiesu praksi. Darbā autore atspoguļoja, ka normatīvo regulējumu neskaidrība un nepilnība ierobežo pirmstiesas izmeklēšanas iespēju pieņemt savlaicīgus lēmumus par lietiskajiem pierādījumiem, kas varētu veicināt procesuālo izdevumu samazināšanu un tiesvedības gaitas atvieglošanu. Darba izstrādes gaitā autore piedāvā dažas iespējamās ārējo normatīvo aktu izmaiņas, kas varētu veicināt pētītā jautājuma risinājumu.",0
687,"Preču zīmes atcelšanas un atzīšanas par spēkā neesošu procedūras ieviešana Rūpnieciskā īpašuma apelācijas padomē, pamatojoties uz Eiropas Parlamenta un Padomes direktīvu 2015/2436","Darbā vispārīgi tiek apskatīta Rūpnieciskā īpašuma apelācijas padomes strīdu izskatīšanas pāreja no administratīvā procesa uz civilprocesu, kā arī Rūpnieciskā īpašuma apelācijas padomes atbilstība kvazi tiesas un prejudiciālo nolēmumu prasīšanas kritērijiem. Darba teorētiskā daļa tiek attiecināta uz atcelšanas un atzīšanas par spēkā neesošu procedūru ieviešanu Rūpnieciskā īpašuma apelācijas padomē, izvērtējot to līdzību jau pastāvošajai iebildumu procedūrai. Pētījuma mērķis ir aplūkot minētās procedūras un noskaidrot nepieciešamos grozījumus normatīvajā regulējumā, ieviešot atcelšanas un atzīšanas par spēkā neesošu procedūras, kā arī konstatēt, vai Rūpnieciskā īpašuma apelācijas padomi var pielīdzināt pirmās instances tiesai. Darbā autors aplūko Direktīvas 2015/2436 prasības atcelšanas un atzīšanas par spēkā neesošu procedūru ieviešanai un bakalaura darba izstrādes laikā spēkā esošo nacionālo normatīvo regulējumu. Darba noslēgumā autors pievērš uzmanību atcelšanas un atzīšanas par spēkā neesošu procedūru ietekmei, kā arī pēcreģistrācijas iebildumu procedūras nepieciešamībai Rūpnieciskā īpašuma apelācijas padomē.",0
688,Direktīvu tiešā iedarbība: ģenēze un nākotnes perspektīvas,"Direktīvu tiešā iedarbība ir koncepts, kas ilgstoši nodarbinājis ES tiesību pētnieku prātus. Diemžēl lielākā daļa no pētījumiem aprobežojas ar kādu šauru šī koncepta aspektu vai tiesu prakses piemēru. Savukārt šī pētījuma mērķis ir sniegt fundamentālu ieskatu direktīvas kā viena no būtiskāko ES instrumentu izveides procesā un izpratnē. Vienlaikus autors ir mēģinājis rast atbildes uz jautājumu, kas ir jāsaprot ar tiešo iedarbību, izmantojot gan tiesu prakses piemērus, gan sekundāros izpētes materiālus. Visbeidzot, pētījuma noslēgumā ir analizēta direktīvu tiešās iedarbības attīstība EST praksē, sākot ar spriedumu Van Duyn v Home Office lietā līdz spriedumam Farrell lietā. Autora ieskatā, pētījumā veiktā analīze ir Latvijā visplašākais pētījums par šī sarežģītā ES tiesību koncepta izpratni, ko pierāda arī darba laikā gūtie secinājumi.",0
689,Materiālā kultūras mantojuma tiesību principi un ar tiem saistītā problemātika Latvijā,"Darbā ietverta vispārīga informācija par to, kā tiek izstrādāta vērtēšanas prizma, lai noteiktu, kas uzskatāms par tiesību principu kultūras mantojuma tiesībās. Papildus darbā apskatīti kultūras mantojuma vispārīgie principi – principi, kas ļauj identificēt kādu objektu, vietu vai paradumu par kultūras mantojumu. Tādējādi tiek sniegta arī jauna definīcija, kas uzskatāms par kultūras mantojumu, norādot, kāpēc šāda definīcija ir nepieciešama. Darbā papildus tiek noskaidroti speciālie tiesību principi materiālā kultūras mantojuma tiesībās, tas ir, divi būtiski speciāli tiesību principi, kas prioritāri ir attiecināmi tikai uz materiālā kultūras mantojuma tiesībām, jo vispirms skar tieši šo jomu. Darbā norādīts, kāpēc šādu tiesību principu eksistence ir tik būtiska, kā arī izskaidro, kāpēc šo principu izpēte ir nepieciešama. Papildus darbā apskatīta mūsdienu problēmas, kas saistītas ar materiālā kultūras mantojuma definēšanu un tā saistīto tiesību aktu izstrādi un piemērošanu Latvijā mūsdienās.",0
690,"Eiropas Savienības aģentūras,to izveidošana un pilnvarošana","Eiropas Savienības aģentūras ieņem aizvien nozīmīgāku lomu Eiropas Savienības administrācijā. To kopskaits šobrīd pārsniedz četrdesmit un tām piešķirto pilnvaru apjoms pēdējo desmit gadu laikā ir ievērojami palielinājies.  Šā darba mērķis ir noskaidrot, kas ir Eiropas Savienības aģentūras, kāda ir to loma Eiropas Savienības administrācijā un kādi ir ierobežojumi šo aģentūru izveidošanai un pilnvarošanai.  Mērķa sasniegšanai tika aplūkots Eiropas Savienības aģentūras jēdziens Komisijas dokumentos un arī juridiskajā literatūrā. Tāpat tika analizēta arī EST prakse un juridiskā literatūra saistībā ar Eiropas Savienības aģentūru izveidošanu un pilnvaru nodošanu tām.  Darba noslēgumā tika noskaidrots jēdziena Eiropas Savienības aģentūra saturs, kā arī identificēti ierobežojumi Eiropas Savienības aģentūru izveidei un pilnvarošanai.",0
691,Darbinieka uzteikuma tiesiskais regulējums un tikumības un taisnprātības jēdziena nozīme.,"Darbinieka uzteikumā, pamatojoties uz tikumības un taisnprātības apsvērumiem, iekļautas divas ģenerālklauzulas. Šī darba ietvaros tika noskaidrots šo ģenerālklauzulu likuma ietvars un saturs. Konstatēts, ka tiesas apsvērumu iemeslus saista ar darba devēja rīcību un nemantiskām vērtībām, kas neatbilst tiesu praksē atzītajam konkrētā uzteikuma mērķim un funkcijām.  Meklējot piemērotākos risinājumus regulējuma uzlabošanai, tika vērtēta darba tiesību normu attīstība Latvijā un salīdzinošā aspektā aplūkoti Igaunijas, Šveices darba likumi, kā arī Latvijas Komerclikums. Rezultātā izstrādāts Darba likuma grozījuma projekts, kas precīzāk atbilst mūsdienu darba tiesību attīstībai, iekļauj jēdzienu „mobings”, paredz darbinieka kā vājākās puses aizsardzību, kā arī sniedz risinājumu problemātikai, kas radusies atlaišanas pabalsta izmaksas pienākuma dēļ.",0
692,Tiesneša personības ietekme uz spriedumu Satversmes tiesā,"Tiesnesis, tostarp Satversmes tiesas tiesnesis, visupirms ir cilvēks kā bioloģiska būtne un var iegūt vairākus sociālos statusus, kas var būt savstarpēji pretrunīgi. Juridiskās metodes ierobežo Satversmes tiesas tiesneša rīcību, taču tās “nenosedz visu spēles laukumu”. Zināmu Satversmes tiesas tiesneša rīcības brīvību paredz, piemēram, teleoloģiskā interpretācijas apakšmetode un tiesību normu augstākā kritika.  Tas novērojams arī Satversmes tiesas praksē. Pētījuma rezultātā noskaidrots, ka Satversmes tiesas tiesneša sociālo statusu veidojošās normas, jo īpaši morālā autonomija un sociālā kompetence, nodrošina, ka Satversmes tiesas tiesnesis var realizēt tiesībās balstītu taisnīgumu arī tad, ja juridiskās metodes neparedz nepārprotami skaidru tiesisko noregulējumu konkrētai faktiskai situācijai.",0
693,Valsts darba inspekcijas kompetence darba likuma normu ievērošanas kontrole.,"Valsts darba inspekcija ir vienīgā valsts uzraudzības un kontroles īstenotāja darba tiesisko attiecību un darba aizsardzības jomā. Valsts darba inspekcija uzrauga Darba likuma, Darba aizsardzības likuma un no tiem izrietošo Ministru kabineta noteikumu uzraudzību un kontroli. Valsts darba inspekcija kontroli un uzraudzību veic dažādos veidos, tā, piemēram,  veic uzņēmumu pārbaudi pamatojoties uz saņemtajiem iesniegumiem,  veic preventīvas pārbaudes, veic nelaimes gadījumu darbā izmeklēšanu, sastāda darba vietas higiēniskos raksturojumus u.c. Veicot jebkuru pārbaudi Valsts darba inspekcija pieprasa no uzņēmuma konkrētu dokumentu klāstu, dokumentārās pārbaudes veikšanai, kā rezultātā salīdzina un vērtē faktisko situāciju ar normatīvajos aktos noteikto kārtību  un prasībām. Lai sasniegtu darbā izvirzītos mērķus, autore pēta pēc kādiem principiem strādā Valsts darba inspekcija, kādi ir visbiežāk konstatētie pārkāpumi attiecībā uz darba laiku un atpūtas laiku. Darba izstrādes gaitā autore nonāk pie secinājuma, ka Darba likuma 136.pantā, 139.pantā, 140.pantā un 149.pantā nepieciešams veikt grozījumus un nosaukto normu satura papildinājums, kas sīkāk aprakstīti izstrādātajā darbā. Atslēgvārdi: Valsts darba inspekcija; Darba likums; darba laiks; atpūtas laiks; virsstundas.",0
694,Kredītiestāžu noregulējums un finanšu kapitāla tirgus komisijas darbība Latvijā pēc vienotā noregulējuma mahānisma spēkā stāšanās.,"Vienotais noregulējuma mehānisms rada bezprecedenta izmaiņas pieejā kredītiestādēm, kas rada gan juridiskas, gan sociālas, gan politiskas, gan ekonomiskas sekas. Tā potenciālie ieguvumi ES ekonomikai, politiskie kompromisi, pie kuriem nācās nonāk, lai tas stātos spēkā un iespēja atbrīvot nodokļu maksātājus no maksātnespējīgu kredītiestāžu glābšanas ir būtiskāko jautājumu starpā, kas apvij Vienoto noregulējuma mehānismu. Pēdējo divu gadu laikā par noregulējuma piemērošanu tika lemts attiecībā uz divām Latvijas bankām, taču ne Trasta Komercbankai, ne ABLV Bankai noregulējums piemērots netika, jo to glābšana nebija sabiedrības interesēs. Šajā darbā tiek apskatīti problēmjautājumi Vienotā noregulējuma mehānisma tiesiskajā regulējumā, kā arī tiek analizēta noregulējuma iestāžu darbība regulējuma piemērošanā.",0
695,Tīri ekonomiskie zaudējumi privāttiesībās.,"Lai arī ārvalstīs tīri ekonomisko zaudējumu jēdzienam ir veltīta bagātīga tiesu prakse un doktrīna, Latvijas privāttiesībās šis zaudējumu veids nav ticis atsevišķi analizēts. Maģistra darbā “Tīri ekonomiskie zaudējumi privāttiesībās” aplūkots tīri ekonomisko zaudējumu jēdziens, īpašu uzmanību veltot tā paredzamībai un atlīdzināšanas pamatotībai. Darbā tīri ekonomisko zaudējumu jēdziens analizēts arī Latvijas privāttiesību kontekstā.",0
696,Kukuļņemšanas tiesiskie un teorētiskie aspekti,"Maģistra darba izstrādes mērķis ir izpētīt Krimināllikuma 320. pantā noteiktā noziedzīgā nodarījuma- kukuļņemšanas tiesiskos un teorētiskos aspektus. Darba gaitā  galvenie uzdevumi ir izpētīt kukuļņemšanas jēdzienu un to tiesiskā sastāva elementus, izpētīt to vēsturisko attīstību Latvijā, noteikt aktuālās kukuļņemšanas kvalifikācijas un pierādīšanas problēmas praksē, kā arī salīdzināt Latvijas tiesisko regulējumu ar ārvalstīm, iztirzājot ārvalstīs esošo Krimināllikumus un Kriminālkodeksus. Darba izstrādē ir izmantota gan Latvijas, gan ārvalstu juridiskā literatūra, normatīvie akti un tiesu spriedumi, pievēršot pastiprinātu uzmanību praksē esošajiem gadījumiem mēģinot izanalizēt kvalifikācijas un pierādīšanas problēmas, kuru dēļ noziedzīgā nodarījuma izdarītājam nevar piemērot Krimināllikuma 320. pantu.Atslēgas vārdi: Korupcija, kukulis, kukuļņemšana, kukuļņēmējs, kukuļa piedāvājums.",0
697,Dzīvojamās mājas pārvaldnieka statusa problemātika.,"2010. gada 1. janvārī stājās spēkā Dzīvojamo māju pārvaldīšanas likums. Līdz minētā likuma pieņemšanai nebija normatīvo aktu, kas kopumā regulētu dzīvojamo māju pārvaldīšanas nozari. Dzīvojamās mājas pārvaldniekam ir būtiska loma daudzdzīvokļu dzīvojamo māju, kā vairākiem kopīpašniekiem piederošu objektu, uzturēšanas un civiltiesiskās aprites nodrošināšanā. Tomēr vēl joprojām pastāv gan regulējumā nerisināti jautājumi, gan prakses problēmas, kas apgrūtina dzīvojamo māju pārvaldīšanas kā civiltiesību apakšnozares mērķu sasniegšanu. Darba mērķis ir vērst uzmanību uz pastāvošajām problēmām, kas saistītas ar dzīvojamo māju pārvaldnieka statusu un kompetences robežām. Darbā autors ir analizējis spēkā esošo regulējumu, tā piemērošanas praksi un izteicis ierosinājumus, kā risināt vairākas identificētās problēmas.",0
698,Personas tiesību uz kompensāciju realizācija kriminālprocesā,"Kompensācija ir naudas izteiksmē noteikta samaksa, ko persona, kura ar noziedzīgu nodarījumu radījusi kaitējumu, samaksā cietušajam kā gandarījumu par morālo aizskārumu, fiziskajām ciešanām un mantisko zaudējumu. Tiesības saņemt atbilstīgu atlīdzinājumu tiesību aizskāruma gadījumā kā vienas no cilvēka pamattiesībām garantētas arī Latvijas Republikas Satversmes 92.pantā. Maģistra darbs tika izstrādāts ar mērķi izpētīt kompensācijas institūta nozīmi un problemātiku un to, kā persona var realizēt savas tiesības saņemt kaitējuma kompensāciju. Darbs sastāv no četrām nodaļām, kurās, analizējot literatūru, normatīvos aktus un tiesu praksi, tika apskatītas personas tiesības uz kompensāciju mantisku zaudējumu gadījumā un morālā kaitējuma kompensācijas gadījumā, tāpat autore aplūkoja arī valsts kompensācijas cietušajiem institūtu. Maģistra darba noslēgumā tiek sniegti priekšlikumi Kriminālprocesa likuma normu pilnveidošanai, lai persona varētu realizēt tiesības uz kompensāciju bez nepamatotiem ierobežojumiem.",0
699,Starptautiskās paražas investīciju tiesību tvērumā,"Starptautisko investīciju tiesību attīstība kopš 20.gadsimta otrās puses ir ļoti cieši saistīta tieši ar starptautiskajām paražām, kas ir bijušas gan par pamatu, lai izveidotos investīciju tiesībās noteiktie vispāratzītie noteikumi, gan arī ir attīstījušās un pilnveidojušās investīciju tiesību tvērumā. Mūsdienās gan ir vērojami problēmjautājumi, kas skar starptautisko investīciju tiesību saikni ar Eiropas Savienības tiesībām. Tieši tāpēc autors šī pētījuma rezultātā pierādīs, ka starptautisko paražu ietekme starptautiskajās investīciju tiesībās kopumā tikai pieaug. Darbs sastāv no 3 nodaļām, kurās ir aprakstītas starptautiskās paražas, investīciju tiesības un staptautisko paražu ietekme uz mūsdienu investīciju tiesībām.",0
700,Ieguldītāju aizsardzība kopfinansējuma modelī.,"Kopfinansējums ir relatīvi jauns finanšu pakalpojums, kurš pasaulē apgrozījuma ziņā izplešas eksplozīvi un revitalizē lietotāju iespējas piesaistīt nepieciešamos naudas līdzekļus vai arī gūt peļņu ieguldot brīvo naudu. Šis finansējuma piesaistes modelis balstās uz principu “no daudziem pa nelielam” un kā blakusefektu prezentē dažādus jaunus, iepriekš nesastaptus finansiālus un juridiskus riskus. Patlaban tikai nedaudzās valstīs ir ieviests kopfinansējuma regulējums, jo koncepts sarežģīts un izpratnes ļoti dažādas. Arī Latvijā šobrīd ir sagatavota sākotnēja redakcija likumprojektam “Kopfinansējuma pakalpojumu likums”. Autors izvērtē kopfinansējumu kā pakalpojumu un sistemātiski analizē Latvijas likumprojektu un kritizē atsevišķus paredzētos elementus, kā, piemēram, nodrošinājumu, summu ierobežojumus. Likumprojekts kopfinansējuma kā produkta attīstību Latvijā vai nu katapultēs, vai arī nogremdēs, līdz ar to ir īpaši svarīgi to sagatavot modernu un atbilstošu tirgus dinamikai.",0
701,Darba devēja uzteikums darbinieka uzvedības dēļ.,"Spriežot pēc pieejamās tiesu prakses, visvairāk darba strīdu, kas tiek izskatīti tiesā saistībā ar darba tiesisko attiecību izbeigšanu, ir tieši saistīti ar darba devēja uzteikumu, kas nozīmē, ka kaut vai Darba likumā ir uzskaitīti visi iespējamie darba devēja uzteikuma pamati, joprojām attiecībā uz šo darba tiesisko attiecību izbeigšanas veidu pastāv pietiekami daudz neskaidrību, kuras tādējādi būtu vērts izpētīt sīkāk. Šī darba mērķis ir noskaidrot darba devēja uzteikuma jēdziena būtību, izpētīt, kāda kārtība un termiņi, uzsakot darba tiesiskās attiecības, jāievēro no darba devēja puses, kā arī analizēt ar darbinieku uzvedību saistītos darba devēja uzteikuma pamatus un ar tiem praksē saistītos problēmjautājumus. Pētījuma rezultātā autors secina, ka noteiktos gadījumos būtu nepieciešams pilnveidot darba tiesisko regulējumu, attiecīgi piedāvājot konkrētas izmaiņas, kā arī sniedz darba devējiem skaidrojumus un ieteikumus par to, kādi priekšnoteikumi būtu jāievēro, lai tiesiski pareizi uzteiktu darba līgumu.",0
702,Nelikumīga sprieduma vai lēmuma taisīšana,"Neatkarīga tiesu vara veido demokrātiskas valsts pamatus, un valsts pienākums ir nodrošināt personām tiesības uz taisnīgu, neatkarīgu un objektīvu tiesu. Ja kāda no procesā iesaistītajām personām, kurām valsts ir deleģējusi tiesības palīdzēt noskaidrot patiesību administratīvā, civilā vai kriminālā procesa, rīkojās pretēji likuma interesēm, šī persona ir jāsauc pie disciplinārās vai kriminālatbildības. Krimināllikuma 291.pantā ir paredzēta atbildība izmeklētājiem, prokuroriem vai tiesnešiem par apzināti nelikumīgi sastādītu spriedumu vai lēmumu.  Minētais pants Latvijas krimināltiesībās ir maz pētīts un autorprāt, ar šo maģistra darbu ir iespējams dot ieguldījumu turpmākā Krimināllikuma 291.panta attīstībā. Darba gaitā tika aplūkota minētā panta vēsturiskā attīstība no 19.gs. vidus līdz mūsdienām. Veikts plašs objektīvo un subjektīvo pazīmju apraksts, kā arī aplūkota atbildība par apzināti nepatiesu spriedumu vai lēmumu citu Eiropas valstu kriminālkodeksos.  Pētījuma mērķis un uzdevumi ir izpētīt kādos gadījumos tiesnesi, prokuroru vai izmeklētāju var saukt pie atbildības par apzināti nelikumīga sprieduma vai lēmuma sastādīšanu, ilustrēt to ar tiesu prakses materiāliem, iepriekšminētā panta sasaiste ar Kriminālprocesa likumu, tā nošķiršana no līdzīgajiem noziedzīgajiem nodarījumiem. Nosprausto uzdevumu izpildei pētījumā ir izmantotas vairākas pētniecības metodes:  1.vēsturiskā metode, veidojot nelielu ieskatu nelikumīga sprieduma un lēmuma taisīšanas regulējuma attīstībā;  2.teleoloģiskā metode veicot nelikumīga sprieduma un lēmuma taisīšanas sastāva pazīmju analīzi un apzinot to kvalifikācijas problēmjautājumus;  3.analītiskā metode, analizējot tiesu nolēmumus un tajos ietvertos kvalifikācijas risinājumus;  4.salīdzinošā pētniecības metode, aplūkojot atsevišķu ārvalstu normatīvo regulējumu par pētāmo priekšmetu.",0
703,Kriminālatbildība par valsts noslēpuma nelikumīgu iegūšanu,"Šajā maģistra darbā pētīta valsts noslēpuma krimināltiesiskā aizsardzība Latvijas krimināltiesībās, vērtējot iespēju Krimināllikumā paredzēt kriminālatbildību par valsts noslēpuma nelikumīgu iegūšanu. Vērtēts apjoms, kādā Krimināllikuma normas nodrošina valsts noslēpuma aizsardzību, vai tas ir pietiekams, un kā to pilnveidot labākai valsts drošības interešu aizsardzībai. Darba pirmajā nodaļā ir pētīts valsts noslēpuma jēdziens un tā saturs, kā arī valsts noslēpuma krimināltiesiskās aizsardzības vēsturiskā attīstība Latvijā. Otrajā nodaļā apskatīts valsts noslēpuma aizsardzības regulējums Krimināllikumā, sniegti autora priekšlikumi papildinājumiem tajā, valsts noslēpuma krimināltiesiskās aizsardzības uzlabošanai. Trešajā nodaļā pētītas vairāku Eiropas un citu ārvalstu krimināltiesību normas attiecībā uz valsts noslēpuma aizsardzību.",0
704,Izņēmumu no personiska atbildības modeļa Latvijas un Eiropas Savienības konkurences tiesībās.,"Saskaņā ar ilgstošu Eiropas Savienības tiesas praksi konkurences tiesību efektīvas piemērošana pieprasa izmantot ekonomisko pieeju tiesību piemērošanā, kas cits starp paredz vairākās atkāpes no personiskā atbildības principa. Konkurences tiesības balstās uz ekonomisko pieeju, atbilstoši kurai sods par konkurences tiesību pārkāpumu jāadresē ekonomiskai vienībai, jeb tirgus dalībniekam. Atkāpes no personiskās atbildības principa Eiropas Savienības un nacionālo tiesu un konkurences uzraugu praksē kļuvuši par normālu parādību, kas izraisīja vairākās diskusijas par šādas pieejas piemērošanas niansēm un pieļaujamību. Līdz ar to darbs tiks veltīts izņēmumiem no personiskās atbildības principa Latvijas un Eiropas Savienības konkurences tiesībās, tā veidiem, īpatnībām un piemērošanas praksei. Darbs tiks veidots no Eiropas Savienības un Latvijas konkurences tiesību skatupunkta, ņemot vērā tiesību zinātnē izteiktus viedokļus.",0
705,Valsts galvas aizstāšanas institūts Latvijā un ārvalstīs,"Maģistra darba temats “Valsts galvas aizstāšanas institūts Latvijā un ārvalstīs” ir aktuāls tamdēļ, ka Latvijas Republikas Satversmē ir norādīti tikai Valsts prezidenta aizstāšanas gadījumi un norādīts Valsts prezidenta aizstājējs – Saeimas priekšsēdētājs. Taču par to, cik plašas ir aizstājēja pilnvaras un kāda ir turpmākā aizstāšanas secība, gadījumā, ja arī Saeimas priekšsēdētājs nespētu izpildīt Valsts prezidenta amatu, nav noteikts.  Darba mērķis ir izpētīt Latvijas un citu valstu normatīvajos aktos ietverto regulējumu attiecībā uz Valsts prezidenta aizstāšanu un tā piemērošanas praksi. Darbs sastāv no trim nodaļām. Pirmajā nodaļā ir apskatīta Latvijas Valsts galvas institūta ģenēze, ievēlēšana un pilnvaras. Otrajā nodaļā ir apskatīti Valsts galvas aizstāšanas gadījumi Latvijā un ārvalstīs. Trešajā nodaļā ir analizēts Valsts galvas aizstājēja institūts Latvijā un citās Eiropas Savienības dalībvalstīs, kā arī tiek pētīts aizvietotāju pilnvaru apjoms aizstājot valsts galvu. Darba ietvaros apskatīti Satversmes 52. pantā norādītie Latvijas Valsts galvas aizstāšanas gadījumi kā arī ārvalstu konstitūciju regulējumi un prakse attiecībā uz Valsts galvas aizstāšanu. Līdz ar to, darbā ir sniegti vairāki priekšlikumi, lai pilnveidotu Latvijas Valsts prezidenta aizstāšanas institūtu. Darba apjoms ir 89 lapas. Darbā izmantoti 136 avoti. Atslēgas vārdi: Valsts galva, Valsts prezidents, aizstāšana, Satversme, Konstitūcija, Saeima, aizstājēji, Saeimas priekšsēdētājs.",0
706,Saimnieciski visizdevīgākais piedāvājums publiskajos iepirkumos Latvijā.,"Saimnieciski visizdevīgākais piedāvājums kā publiskā iepirkuma vērtēšanas kritērijs ir samērā plašs, visaptverošs un tajā pat laikā komplicēts kritērijs, kurš ir kodificēts ES un Latvijas tiesībās. Šajā pētniecības darbā minētais vērtēšanas kritērijs ir analizēts ES un Latvijas tiesību kontekstā, analizēta ir tā izpratne praksē un tiesu praksē, tā noteikšanas robežas, kā arī tā atbilstība direktīvas regulējumam. Šī pētniecības darba mērķis ir noskaidrot, kas ir saimnieciski visizdevīgākais piedāvājums, cik tas (un tā robežas) kā vērtēšanas kritērijs Latvijas tiesībās ir atbilstošs ES tiesībām un kāda ir tā piemērojamība ES un Latvijas tiesu praksē. Papildus šajā pētniecības darbā ir analizēts nepamatoti lēts piedāvājums (tā problēmjautājumi praksē) un tā atbilstība ES tiesībām, kurš visciešākā mērā ir saistīts ar saimniecisko izdevīgumu, tā kā nepamatoti lēts piedāvājums ir cenas kritērijs; tas ir sastopams jebkurā publiskajā iepirkumā, līdz ar to tas ir bieži skatāms jautājums tiesā un Iepirkumu uzraudzības biroja praksē.",0
707,Autortiesību teritorialitātes princips digitālajā vidē.,"Maģistra darbā aplūkoti risinājumi pretrunai, kas ir izveidojusies starp teritorialitātes principu autortiesībās, kas piesaista autortiesības konkrētām valsts robežām, un digitālo vidi, kurā fiziskas robežas nepastāv, pretrunai, kas apdraud ar autortiesībām apveltītu darbu drošību. Mērķis ir noskaidrot vai iepriekšminētā pretruna ir problēma, vai to ir iespējams regulēt izmantojot esošos tiesību avotus, vai arī ir nepieciešamas izmaiņas esošajos tiesību avotos autortiesību jomā.  Maģistra darba uzdevums ir definēt autortiesību teritorialitātes principa un digitālās vides pretrunu, un analizēt Eiropas Savienības un Pasaules intelektuālā īpašuma organizācijas mēģinājumus risināt šo pretrunu. Rezultātā teritorialitātes princips autortiesībās nenodrošina autoru personisko un mantisko tiesību pietiekamu aizsardzību digitālajā vidē,  tādēļ tiek regulāri aizskartas autoru tiesības.",0
708,Pierādīšanas pienākums administratīvajā procesā nodokļu lietās,"Maģistra darbs veltīts tēmas “Pierādīšanas pienākums administratīvajā procesā nodokļu lietās” izpētei. Biežie un nesekmīgie reģistrētu nodokļu maksātāju centieni aizstāvēt savas tiesības uz priekšnodokļa atskaitīšanu nodokļu administrācijā un tiesā radījuši aizvien lielāku uzņēmēju neizpratni par pierādīšanas pienākumu priekšnodokļa atskaitīšanas tiesību izmantošanai, tādējādi pievēršot šai problēmai tiesību zinātnieku uzmanību.  Darba mērķis ir izvērtēt pierādīšanas pienākumu administratīvajā procesā nodokļu lietās un ar prettiesiskām metodēm iegūtu pierādījumu pieļaujamību, kā arī detalizētāk izpētīt atsevišķas darījuma kategorijas priekšnodokļa atskaitīšanas gadījumos. Atslēgvārdi: prettiesiski iegūti pierādījumi, priekšnodoklis, atskaitīšana, zelts, komercpārvadājumi, kokmateriāli.",0
709,Valdes locekļa zaudējumu atlīdzības pienākums juridiskās personas maksātnespējas procesa gadījumā.,"Maģistra darbā tiek pētīti un analizēti praksē esošie problēmjautājumi saistībā ar valdes locekļa zaudējumu atlīdzības pienākumu juridiskās personas maksātnespējas procesa gadījumā, pētot šos jautājumus no administratora kā tiesību subjekta, kurš maksātnespējīgās kapitālsabiedrības vārdā kreditoru kopuma interesēs ceļ prasību pret valdes locekli. Tāpat valdes locekļa zaudējumu atlīdzības pienākums tiek pētīts kopsakarā ar valdes locekļa kā krietna un rūpīga saimnieka atbildības mērauklu. Nolūkā nodrošināt komerctiesiskās apgrozības stabilitāti un veicināt savlaicīgu maksātnespējas procesa pieteikumu iesniegšanu maģistra darbā tiek izvirzīts priekšlikums grozījumiem Maksātnespējas likumā, kas paredz valdes loceklim zaudējumu atlīdzības pienākumu savlaicīgi neiesniegta maksātnespējas procesa pieteikuma gadījumā. Atslēgvārdi: valdes loceklis, krietns un rūpīgs saimnieks, zaudējumu atlīdzības pienākums, savlaicīgi neiesniegts maksātnespējas procesa pieteikums.",0
710,Ar prostitūciju saistītie noziedzīgie nodarījumi,"Prostitūcija un ar to saistītie noziedzīgie nodarījumi ir vienmēr pastāvējuši gan Latvijas teritorijā, gan ārvalstīs. Daudzi autori atzīst, ka to nav iespējams pilnībā apkarot, jo tie pastāvēs neatkarībā no likumdošanas un izstrādātas prostitūcijas novēršanas sistēmas valstī, tāpēc autores darba mērķis ir detalizēti izpētīt gan prostitūcijas, gan ar to saistīto noziedzīgo nodarījumu jēdzienu un būtību, noziedzīgo nodarījumu sastāvus, kvalifikācijas problēmas, veikt ārvalstu regulējuma analīzi, kas ļaus secināt par to nepieciešamību pārņemt Latvijā. Darba uzdevums ir, apkopojot iegūto informāciju un tiesu praksi, konstatēt Latvijas spēkā esošā regulējuma problēmjautājumus un izstrādāt secinājumus, kas ļauj nošķirt un izprast ar prostitūciju saistītos noziedzīgos nodarījumus",0
711,Ar mūža ieslodzījumu notiesāto personu resocializācija,"Maģistra darbā “Ar mūža ieslodzījumu notiesāto personu resocializācija” tiek pētīti kriminālsoda, resocializācijas institūta un mūža ieslodzījuma jēdzieni, analizēts brīvības atņemšanas uz mūžu tiesiskais regulējums, tā piemērošana praksē, soda izciešanas režīma pamatnoteikumi un ar mūža ieslodzījumu notiesāto personu resocializācijas līdzekļu īpatnības, izklāstot arī sabiedrības un valsts lomu notiesāto resocializācijā.  Maģistra darba mērķis ir izprast ar mūža ieslodzījumu notiesāto personu resocializācijas īpatnības, sniegt šo īpatnību teorētisku ieskatu, veikt Latvijas tiesiskā regulējuma analīzi, kā arī pētīt pastāvošās prakses problēmas un sniegt priekšlikumus un ieteikumus, kas palīdzētu novērst likuma nepilnības. Lai sasniegtu norādīto mērķi, autore pētīja nacionālo normatīvo aktu regulējumu, kā arī starptautiskos normatīvos aktus, analizēja Latvijas un ārzemju juridisko literatūru un tiesu nolēmumus. Pētījuma veiksmīgakai izstrādei autore intervēja septiņas ar mūža ieslodzījumu notiesātās personas Daugavgrīvas cietumā, divus bijušos ieslodzītos, saņemot Tieslietu ministrijas Kriminālsodu izpildes jomas pētniecības koordinēšanas darba grupas atbalstu, intervēja arī Jelgavas cietuma kapelānu un psihologu, kā arī divus Daugavgrīvas cietuma resocializācijas daļas darbiniekus, maģistra studiju programmas ietvaros praktizējoties Rīgas tiesas apgabala prokuratūrā aptaujāja divus prokurorus, kā arī papildus noderīgu informāciju ieguva sadarbībā ar resocializācijas centru “Lediņi”.  Darba izstrādes procesā autore secina, ka ar mūža ieslodzījumu notiesāto resocializācijai ir būtiska nozīme, jo tā ļoti tieši ietekmē visu sabiedrību kopumā. Tomēr ir vairāki faktori, kas ietekmē tās īstenošanu, proti, soda izciešanas režīms, uz mūžu notiesāto personu šķirta turēšana no pārējiem notiesātajiem, aizliegums kontaktēties ar pārējiem notiesātajiem, ieslodzījumu vietu infrastruktūra, nepietiekams valsts un sabiedrības atbalsts. Tādēļ autore sniedz praktiskus priekšlikumus, lai līdzsvarotu šīs notiesātās kategorijas stingrā režīmā īpatnības un labākas resocializācijas iespējamību, kā arī iesaka grozījumus Latvijas normatīvajiem aktiem, lai sasniegtu kriminālsoda izpildes mērķi.  Atslēgvārdi: kriminālsods, notiesātie, mūža ieslodzījums, resocializācija, resocializācijas līdzekļi, brīvības atņemšanas iestāde, sabiedrības līdzdalība.",0
712,Dalītā īpašuma tiesisko attiecību problemātika.,"Dalītā īpašuma tiesisko attiecību problemātika ir daļa no Latvijas unikālās tiesību sistēmas, kur viens no būtiskākajiem un praksē neskaidrību raisošiem problēmjautājumiem ir piespiedu zemes nomas maksas apmēra noteikšana. Darba mērķis ir identificēt piespiedu zemes nomas maksas apmēra noteikšanas mehānisma problēmas un ierosināt turpmākai rīcībai nepieciešamās darbības taisnīga regulējuma izstrādei piespiedu nomas attiecībās. Pētījuma rezultātā noskaidrots, ka par atsevišķiem piespiedu zemes nomas maksas apmēra noteikšanas kritērijiem joprojām nav izveidojusies vienveidīga tiesu prakse, kas liecina par normatīvā regulējuma deficītu šajā jomā. Līdz ar to Latvijā ir nepieciešams pilnveidot pašreizējo regulējumu, lai nodrošinātu tiesisku, stabilu un efektīvu mehānismu piespiedu zemes nomas masas apmēra noteikšanai ņemot vērā arī nepieciešamību pakāpeniski atkāpties no šī institūta.",0
713,Tiesību tikt aizmirstam regulējums Eiropas Savienībā,"21.gadsimts ir straujo tehnoloģiju attīstības laikmets, kas met izaicinājumus personu privātuma aizsardzībai. Regulas 2016/679 piemērošana ievesīs inovācijas personas datu apstrādes un aisardzības jomā – tai skaitā Regulā 2016/679 nostiprinātās tiesības tikt aizmirstam. Tiesības tikt aizmirstam, kā viens no privātuma aizsardzības mehānismiem, līdzsvaros datu subjekta tiesības un datu pārziņa pienākumus. Darba mērķis ir izpētīt tiesību tikt aizmirstam jēdzienu un tvērumu, kā arī tiesību tikt aizmirstam Regulā 2016/679 un Latvijas normatīvajos aktos ietverto regulējumu. Īpaša kritika ir vērsta uz tiesību tikt aizmirstam jēdzienu EST spriedumā Google Spain lietā.",0
714,Uzņēmuma prettiesiska pārņemšana,"Maģistra darbā „Uzņēmuma prettiesiska pārņemšana” tiek pētīts jēdziena „reiderisms” saturs, attīstība, izpausmes veidi, kā arī iespējamie aizsardzības mehānismi pret šo parādību Latvijā un ārvalstīs, lai definētu jēdzienu Krimināllikuma tiesību normas ietvarā. Darba mērķis ir pētīt uzņēmuma prettiesiskas pārņemšanas (turpmāk tekstā – reiderisms) būtību, attīstību, izpausmes veidus Latvijā un ārvalstīs, noteikt, kas ir reiderisms, kādas sekas tas rada, kā tas izpauţas. Pētīt reiderisma darbības mērķus, pētīt Latvijas un ārvalstu reiderisma gadījumus, analizēt viedokļus. Pētīt Latvijā un ārvalstīs esošo regulējumu, rakstīt par tēmas problemātiku, secināt iespējamās atbildības robežas, veidot vienotu reiderisma definīciju, veidot iespējamos Krimināllikuma grozījumus, kas paredzētu atbildību par reideru darbību kopumu. Lai sasniegtu darba mērķi, autore pēta normatīvo aktu regulējumu, tiesu praksi, juridisko literatūru un viedokļus Latvijā un ārvalstīs. Darbā izvirzīto problēmu risināšanai autore sniedz priekšlikumus likuma grozījumiem, viedokļus par uzņēmējdarbības vides aizsardzību no krimināltiesību viedokļa un konstruē iespējamo reiderisma definīciju, kas krimināltiesībās noteiktu reiderisma būtību. Atslēgas vārdi: uzņēmums, prettiesisks, pārņemšana, reiderisms, atbildība, izmeklēšana, tiesvedība, sankcijas.",0
715,Neatbilstība publiskajai kārtībai kā šķīrējtiesas nolēmuma atzīšanas un izpildes atteikuma pamats Latvijā,"Publiskās kārtības atruna Ņujorkas Konvencijā ļauj tiesai atteikt ārvalsts šķīrējtiesas nolēmuma atzīšanu un izpildi, ja izpilde ir pretēja atzinējvalsts publiskajai kārtībai. Publiskās kārtības konkrēta satura noteikšana ir atstāta pašas atzinējvalsts ziņā, kas rada riskus Ņujorkas Konvencijas efektivitātei, un tādēļ publiskās kārtības atruna tiek plaši kritizēta. Autore, ievērojot starptautiski atzītas vadlīnijas un pamatojoties uz tiesu praksi, konstruē Latvijas procesuālās un materiālās publiskās kārtības saturu šķīrējtiesas procesa kontekstā, nosakot, kādas tiesību normas tajā ietilpst. Autore secina, ka atšķirībā no starptautiskā šķīrējtiesas procesa Latvijas nacionālajā šķīrējtiesas procesā materiālā publiskā kārtība nav aizsargāta, un piedāvā papildināt Civilprocesa likumā iekļauto regulējumu ar publiskās kārtības atrunu.",0
716,Krāpnieciska darījuma konstatēšanas īpatnības nodokļu tiesībās,"Maģistra darbs ir veltīts krāpniecisko darījumu konstatēšanas īpatnību noskaidrošanai nodokļu tiesībās. Maģistra darbā analizēta jēdziena „krāpniecisks darījums” izpratne krimināltiesībās un administratīvajās tiesībās, kā arī krāpnieciska darījuma konstatēšanas īpatnības minētajās tiesību nozarēs. Darbs sastāv no diviem izpētes blokiem, proti, krāpnieciska darījuma konstatēšanas īpatnību analīzes krimināltiesībās un šāda darījuma konstatēšanas īpatnību analīzes administratīvajās tiesībās. Pētījuma rezultātā darba autore konstatēja, ka ir vērojamas būtiskas atšķirības krāpniecisko darījumu konstatēšanā administratīvajās tiesībās un krimināltiesībās. Pētījuma rezultāti iezīmē jēdziena „krāpniecisks darījums” izpratnes trūkumu. Maģistra darbā tika secināts, ka administratīvajās tiesībās termins „krāpniecisks darījums” tiek lietots nepamatoti, turpretim krimināltiesībās šī termina vietā lieto terminu „fiktīvs darījums”. Ņemot vērā izanalizētas krāpnieciskā darījuma konstatēšanas īpatnības administratīvajās tiesībās, tika secināts, ka šāds darījums būtu apzīmējams ar terminu „fiktīvs darījums”.",0
717,Vispārējās izglītības iestādes izdotie administratīvie akti un to apstrīdēšanas un pārsūdzēšanas kārtība,"Maģistra darba autors, izvēloties maģistra darba tēmu, secinājis, ka saistībā ar vispārējās izglītības iestādes izdodamajiem administratīvajiem  aktiem Latvijā iepriekš tika veikts maz pētījumu. Maģistra darba autors nolēma izpētīt ne tikai tādus klaisiskus vispārejās izglītības iestādes izdotos administratīvos aktus, kā uzņemšana un atskaitīšana no vispārējās izglītības iestādes un izglītojamā pārcelšana nākamajā klasē, bet arī citus vispārējās izglītības iestādes iespējamos administratīvos aktus, kas tiek izdoti attiecībā uz izglītojamajiem, kā arī to, kādā veidā tiek īstenota kontrole par vispārējās izglītības iestāžu izdodamajiem administratīvajiem  aktiem. Par pētījuma mērķi darba autors izvirzīja pētīt dažāda veida administratīvus aktus, kurus ir iespējams pieņemt attiecībā uz izglītojamo, kā arī šo administrasratīvo aktu tiesiskuma kontroles iespējas. Lai sasniegtu šo mērķi, tika izvirzīti sekojoši maģistra darba uzdevumi: • izpētīt vispārējās izglītības iestādes vietu valsts pārvaldē, kā arī tās padotības attiecības ar citām valsts pārvaldes iestādēm; •izpētīt vispārējās izglītības iestādes izdodamos administratīvus aktus; •izpētīt vispārējās izglītības iestādes izdoto administratīvo aktu apstrīdēšanas un pārsūdzēšanas kārtību. Maģistra darba autors nonāca pie secinājuma, ka papildus klasiskiem vispārējās izglītības iestādes administratīvajiem aktiem, par administratīvo aktu uzskatāms arī tāds disciplinārsods, kā izglītojamā atskaitīšana no mācību iestādes, kā arī par administratīvo aktu uzskatāma kaut viena nesekmīga gada atzīme vidējās izglītības posmā un vienlaicīgi divas nesekmīgas gada atzīmes pamatskolas posmā. Tāpat darba autors ir secinājis, ka kaut viena nesekmīga valsts pārbaudījuma atzīme vidējās izglītības posmā un vienlaicīgi divas nesekmīgas valsts pārbaudījuma atzīmes ir uzskatāmas par administratīvo aktu. Darba autors secināja arī, ka apsrtīdēšanas un pārsūdzēšanas process dažādiem vispārējās izglītības iestādes izdotajiem administratīvajiem  aktiem atšķirsies, jo pastāv gadījumi, kad nepieciešams izvērtēt gan lēmumu tiesiskumu, gan iestādes izdarītos lietderības apsvērumus, pastāv gadījumi, kad ir tiesības pārbaudīt vienīgi lēmuma tiesiskumu un pastāv gadījumi, kad iespējams pārbaudīt vienīgi, vai nav pieļautas acīmredzamas novērtējuma kļūdas vai arī būtiski procesuāli pārkāpumi.",0
718,Preču zīmes pārkāpums kā negodīgas konkurences izpausme Latvijā.,"Maģistra darba Autore pētījusi preču zīmes pārkāpumu kā negodīgas konkurences izpausmi Latvijā. Darbā tiek analizēts negodīgas konkurences jēdziens, preču zīmes pārkāpuma jēdziens, kā arī kritēriji un to saturs, lai konkrēto preču zīmes pārkāpumu atzītu par negodīgas konkurences izpausmi. Maģistra darba mērķis ir noteikt, kādiem kritērijiem ir jāizpildās, lai konkrēto preču zīmju pārkāpumu tiesa varētu atzīt par negodīgas konkurences pārkāpuma izpausmi. Maģistra darba uzdevumi ir: Izpētīt negodīgas konkurences, kā arī preču zīmes jēdzienu un saturu; Analizēt preču zīmes pārkāpuma jēdzienu un veidus; Noskaidrot, preču zīmes kā negodīgas konkurences izpausmes konstatēšanas priekšnoteikumus un to saturu.  Pētījuma rezultātā Autore ir noskaidrojusi, ka no Konkurences likuma 18.panta otrās un trešās daļas būtu jāsvītro vārdi “konkurences kavēšana, ierobežošana vai deformēšana”, tā iemesla dēļ, ka tiesu praksē nav atklāts šo jēdzienu saturs, un ka šādas sekas attiecas būtu pareizāk attiecināt tikai uz dominējošā stāvokļa ļaunprātīgu izmantošanu vai aizliegtu vienošanos. Savukārt 18.panta otrās daļas saturs būtu jāmaina uz sekojošo: “par negodīgu konkurenci uzskatāmas darbības, kuru rezultātā tiek pārkāpti normatīvie akti un godīgas saimnieciskās darbības paražas”, jo ar šo darbību esamību, papildus ņemot vērā arī 18.panta trešās daļas izpausmes veidus, pietiks, lai konkurentam tiks nodarīts kaitējums. Lai tiktu konstatēts, ka, saskaņā ar Konkurences likuma 18.panta trešās daļas 1.punktu un 2.punktu preču zīmes pārkāpums ir uzskatāms par negodīgas konkurences izpausmi, šādām darbībām ir jābūt pretējām godīgām saimnieciskām darbības paražām un normatīvajiem aktiem. Vērtējot iespējamo pārkāpumu, jāvērtē konkrētais ģeogrāfiskais tirgus, ņemot vērā attiecīgo preču vai pakalpojumu izplatību, papildus ir noskaidrojot, vai attiecīgās darbības konkrētajā ģeogrāfiskajā tirgū nav veicis tas pats tirgus dalībnieks.  Attiecībā uz preču zīmes pārkāpumu ir jākonstatē preču zīmes izmantošanas vai atdarināšanas fakts, preču zīmju sajaukšanas iespēja vai maldināšanas iespējamība. Papildus tiks ņemta vērā arī vidusmēra patērētāja uztvere. Savukārt konkurences attiecību pastāvēšanas konstatēšana nav primārs priekšnosacījums, jo nav pamata izslēgt arī potenciālu konkurenci.",0
719,Personu nereabilitējošo apstākļu kriminālprocesuālais institūts,"Atslēgas vārdi: personu nereabilitējošie apstākļi, nereabilitēšana; nereabilitēšanas nosacījumi; nereabilitēšanas tiesiskās sekas; vaina, vainas pierādīšana/konstatēšana, vainas atzīšana, sods, sodāmība, tiesību ierobežošana, kriminālprocesa izbeigšana/pabeigšana.",0
720,Nelikumīgas darbības ar finanšu instrumentiem un maksāšanas līdzekļiem,"Attīstoties finanšu nozarei, palielinās bezskaidras naudas maksājumu skaits, kas savukārt veicina krāpniecisko darbību ar bezskaidras naudas maksāšanas līdzekļiem skaita pieaugumu. Kredītiestādes vairs nav vienīgās, kas emitē maksājumu kartes, uzņēmumiem ir tendence izdot savas norēķinu kartes, līdz ar to viens no pētījuma uzdevumiem ir izpētīt, kā tiek kvalificētas nelikumīgas darbības ar nebanku izdotām maksājumu kartēm. Par izplatītu noziegumu ir kļuvusi ātro kredītu izkrāpšana, kurā internetbanka tiek izmantota kā personas identifikācijas līdzeklis, līdz ar to ir jānoskaidro kā pareizi kvalificēt šādu noziegumu.  Darba mērķis ir izpētīt Krimināllikuma 193. pantā ietvertā nozieguma būtību, detalizētu uzmanību veltot maksāšanas līdzekļa jēdziena analīzei, kā arī kvalifikācijas problēmjautājumu risināšanai. Pētījuma rezultātā tika secināts, ka Kredītiestāžu likumā esošais maksāšanas līdzekļa definējums neatbilst tam kā to piemēro sabiedrībā, tāpēc autore piedāvā grozīt esošo definējumu, norādot tos kritērijus, kas raksturotu maksāšanas līdzekli ne tikai kā kredītiestādes emitētu produktu, bet arī kā Krimināllikuma 193. pantā ietvertā nozieguma priekšmetu. Tika konstatēta izteikti nevienveidīga tiesu prakse attiecībā uz ātro kredītu izkrāpšanu, kā viens no šādas situācijas iemesliem ir dažāda izpratne par to, kas ir atzīstams par maksāšanas līdzekli. Kā risinājumu autore piedāvā paplašināt Krimināllikuma 193. pantā ietvertā noziedzīgā nodarījuma objekta interpretāciju ar papildu tiešo objektu – personas mantiskās intereses, kā arī papildināt maksāšanas līdzekļa definējumu ar vārdu “internetbanka”.  Atslēgvārdi: finanšu instrumenti, maksāšanas līdzekļi, maksājumu karte, nelikumīgas darbības, kvalifikācija.",0
721,Plašsaziņas līdzekļu tiesību uz vārda brīvību līdzsvarošana ar personas tiesībām uz privāto dzīvi,"Plašsaziņas līdzekļi, īstenojot konstitūcijā nostiprinātās tiesības uz vārda brīvību un savu svarīgo lomu demokrātiskā sabiedrībā, ik dienu publicē rakstus un fotogrāfijas, kā arī translē raidījumus televīzijā un radio par sabiedrībā aktuāliem notikumiem. Šīs darbības nereti skar personas tiesību uz privāto dzīvi elementus, tajā skaitā tiesības uz savu attēlu, līdz ar to aktuāls ir jautājums par plašsaziņas līdzekļu vārda brīvības robežām un personas tiesībām nepieļaut pārmērīgu plašsaziņas līdzekļu iejaukšanos privātajā dzīvē. Šajā maģistra darbā autors pētīs plašsaziņas līdzekļu tiesību uz vārda brīvību un personas tiesību uz privāto dzīvi kolīziju, analizējot nosacījumus un apstākļus, kas jāņem vērā līdzsvarojot personas tiesības uz savu attēlu un plašsaziņas līdzekļu tiesības uz vārda brīvību un atklājot gadījumus, kad ir konstatējama pārmērīga tiesību uz savu attēlu un tiesību uz vārda brīvību ierobežošana.",0
722,Kriminālprocesa īpatnības nosakot medicīniska rakstura piespiedu līdzekļus,"Maģistra darbā “Kriminālprocesa īpatnības nosakot medicīniska rakstura piespiedu līdzekļus” pētītas, analizētas un apkopotas tiesu praksē pastāvošās problēmas jautājumos par medicīniska rakstura piespiedu līdzekļu noteikšanu, atklājot gan problēmas noteiktā piespiedu līdzekļa izpildes kontrolē, gan termiņos. Maģistra darbā veiktā pētījuma rezultāti iezīmē normatīvā regulējuma trūkumu. Darbs sastāv no diviem izpētes blokiem, proti, vispārējās teorijas analīzes un atspoguļošanas darbā, un tiesu prakses izpētes un problēmjautājumu atspoguļošanas darbā. Darba mērķis ir uzsvērt pastāvošās problēmas šī tiesību institūta normatīvajā regulējumā. Darbā iegūtie rezultāti ir atspoguļoti gan darba secinājumu daļā, gan iztirzājuma daļā. Autore darbā ir izklāstījusi savus priekšlikumus un redzējumu tam, kā varētu novērst praksē pastāvošās problēmas, tajā skaitā, izsakot iespējamos grozījumus normatīvajā regulējumā.",0
723,Ģimenes locekļa jēdziens Eiropas un Latvijas  imigrācijas tiesībās,"Darbā ir izskatīti aktuālie problēmjautājumi, kas saistīti ar ģimenes locekļa jēdzienu imigrācijas tiesību jomā. Šīm mērķim darbā ir izpētīts spēkā esošais tiesiskais regulējums Latvijas un Eiropas tiesībās, un tiesu prakse.  Autors darbā “Ģimenes locekļa jēdziens Eiropas un Latvijas migrācijas tiesībās” galvenokārt izskatīja problēmas, kas skar ģimeniskās attiecības starp Latvijas pilsoņiem un trešo valsts valstspiederīgiem (TVV), jo šo subjektu attiecībās ir vismazāk aizsargātas imigrācijas kontekstā, dēļ šauras pieejas ģimenes izpratnei nacionālā imigrācijas tiesiskā regulējumā.  Darba izstrādes rezultātā autors ir konstatējis nepilnības nacionālā normatīvā regulējumā, un nācis klajā ar ieteikumiem grozīt to, lai mēģinātu novērst nevienlīdzīgu attieksmi pret reāli eksistējošiem ģimenēm. Ņemot vērā imigrācijas tiesiskā regulējumā „ģimenes” jēdziena sašaurinātu un nepietiekoši plašu lietojumu, daļa Latvijas funkcionējošo ģimeņu nevar pilnvērtīgi baudīt tiesības, kas piešķirtās formālām ģimenēm. Papildus likuma grozīšanas ieteikumiem, autors ir izvirzījis arī jaunas un vērtīgas teorētiskas tēzes.   Atslēgvārdi: ģimenes loceklis, imigrācijas tiesības, tiesības uz ģimenes dzīvi, apgrieztā diskriminācija",0
724,Pierādījumu pieļaujamības un ticamības teorētiskie un praktiskie aspekti,"Laika gaitā Kriminālprocesa likumā1 ietvertā pierādījumu īpašību izpratne ir būtiski paplašinājusies gan pēc Eiropas Cilvēktiesību tiesas, gan arī Latvijas Republikas Augstākās tiesas nolēmumos paustajām atziņām. Pierādījumu un to pārbaudes nesaraujamā saistība ar kriminālprocesa pamatprincipiem, jo īpaši tiesībām uz taisnīgu tiesu un tiesībām uz aizstāvību, ir nodrošinājusi, ka ne tikai tiesai, bet arī izmeklēšanas tiesnesim pirmstiesas kriminālprocesa ietvaros nākas pievērsties pierādījumu pieļaujamības un ticamības izvērtējumam, lai tādējādi sasniegtu kriminālprocesa mērķi. Šī darba mērķis ir izpētīt aktuālos pierādījumu pieļaujamības un ticamības teorētiskos un praktiskos aspektus, norādot uz praksē aktuālajām problēmām un to iespējamiem risinājumiem.",0
725,Konkureneces tiesību problēmjautājumi Latvijā viesu izmitināšanas sektorā,"Maģistra darba „Konkurences tiesību problēmjautājumi Latvijā viesu izmitināšanas sektorā” mērķis ir izpētīt konkrētā tirgus noteikšanu viesu izmitināšanas sektorā.  Pašreizējo globālā tirgus un valsts iekšējā tirgus situāciju viesu izmitināšanas sektorā var raksturot kā ar pieaugošu tirgus dalībnieku konkurences palielināšanos. Konkurētspējas jautājums ir aktuāls visiem ekonomikas tirgus dalībniekiem. Autora pētāmais temats uz šo brīdi Latvijā ir aktuāls, jo pašlaik ir tikai viena konkurences tiesību tirgus dalībnieku apvienošanās lieta, kas būtu attiecināma uz viesu izmitināšanas sektoru. Darba tēma Latvijā līdz šim nav tikusi pētīta. Pētījuma rezultātā autors izdara secinājumus attiecībā uz konkrētā tirgus noteikšanu viesu izmitināšanas sektorā, piedāvājot savu redzējumu, kas būtu vērā ņemams, lai turpmāk noteiktu konkrēto tirgu viesu izmitināšanas sektorā, atbilstoši jaunākajā zinātniskajā literatūrā un tiesu praksē ietvertajām atziņām.",0
726,Preču izcelsmes atbilstības līguma noteikumiem nozīme CISG 35.panta izpratnē,"Konvencijas piemērošanā viena no aktuālām problēmām ir preču atbilstības līguma noteikumiem noteikšana, ņemot vērā preču nemateriālo īpašību pieaugošo nozīmi. Bakalaura darba mērķis ir apskatīt Konvencijā ietvertos, kā arī praksē pielietotos interpretācijas modeļus preču atbilstības līguma noteikumiem noteikšanai. Bakalaura darba ietvaros galvenokārt tika apskatīti Konvencijā noteiktie priekšnoteikumi preču atbilstības noteikšanai un vadoties no to piemērošanas prakses, izmantojot salīdzināšanu un analoģiju tika analizēti problemātiskie aspekti un teorētiskie risinājumi.",0
727,Aizdomās turētais kriminālprocesā,"Maģistra darbā „Aizdomās turētais kriminālprocesā” autore pēta aizdomās turētā kā kriminālprocesa dalībnieka raksturojumu un salīdzina ar ārvalsts regulējumu, analizē statusa iegūšanas un zaudēšanas apstākļus, raksturo aizdomās turētā tiesības un pienākumus kriminālprocesā, un izpēta aizdomās turētajam piemērojamos procesuālos piespiedu līdzekļus, ko paredz Latvijas Republikas Kriminālprocesa likums. Izmeklējot noziedzīgu nodarījumu, gandrīz katrā kriminālprocesā kāda persona iegūst aizdomās turētā statusu, ja pierādījumu kopums dod pamatu, ka noziedzīgo nodarījumu izdarījusi konkrētā persona.  Aizdomās turētajam Kriminālprocesa likumā un starptautiskajos dokumentos ir noteikts plašs tiesību un pienākumu uzskaitījums. Autore konstatē, ka nepilngadīgajam kā aizdomās turētajam kriminālprocesā ir būtiskas īpatnības. Maģistra darba mērķis ir izpētīt aizdomās turētā kā kriminālprocesa dalībnieka būtību Latvijā un aplūkot problēmjautājumus, kas saistīti ar aizdomās turētā piedalīšanos kriminālprocesā.",0
728,"Mantas konfiskācija kā kriminālsods, tās norobežošanā no mantas īpašas konfiskācijas","Bakalaura darba „Mantas konfiskācija kā kriminālsods, tās norobežošanā, no mantas īpašas konfiskācijas""  autors, aplūkojot dažādus literatūras avotus, analizēja mantas konfiskācijas kā soda un mantas īpašas konfiskācijas piemērošanas tendences, savstarpējās atšķirības, regulējuma attīstību. Mantas konfiskācija kā sods atšķiras no mantas īpašās konfiskācijas, katram no šiem institūtiem ir sava piemērošanas joma, kas ir savstarpēji jānorobežo viens no otra. Ar 2017.gada 22.jūnija grozījumiem Krimināllikums tika papildināts ar VIII2 nodaļu ""Mantas īpašā konfiskācija"", kas ir pareizi, jo iepriekš šis jautājums tika regulēts Kriminālprocesa likumā, tomēr salīdzinot Krimināllikumā ietverto regulējumu ar citam valstīm ir atzīstams, ka regulējumu ir nepieciešams pilnveidot tālāk. Darba mērķis ir nošķirt mantas konfiskāciju kā kriminālsodu no mantas īpašās konfiskācijas, analizēt regulējuma attīstību, salīdzināt Krimināllikumā ietverto regulējumu ar citām valstīm un dot ieteikumus Krimināllikuma grozījumiem.  Autors darba izstrādes gaitā piedāvā pilnveidot regulējumu attiecībā uz mantas īpašo konfiskāciju, papildinot Krimināllikuma VIII2 nodaļā ietverto gadījumu loku, kad var piemērot mantas īpašo konfiskāciju, kā arī piemērojot prezumpciju par noziedzīgi iegūtu mantu būtu jānosaka laika rāmji līdz kuram var piemērot prezumpciju, ka manta ir noziedzīgi iegūta.",0
729,Personas datu apstrādes problemātika apdrošināšanā,"Bakalaura darbs „Personas datu apstrādes problemātika apdrošināšanā” sniedz ieskatu problēmās, kādas sastopamas apdrošināšanas nozarē personas datu apstrādē laikā, kad spēkā stājas vienots datu apstrādes regulējums visā Eiropas Savienībā. Darba mērķis ir izpētīt Eiropas Padomes regulu par fizisku personu aizsardzību attiecībā uz personas datu apstādi un šādu datu brīvu apriti un ar ko atceļ Direktīvu 95/46/EK, tās piemērošanas īpatnības apdrošināšanā. Darba autors pēta, ar kādam problēmām saskaras apdrošināšanas sabiedrības un apdrošināšanas starpnieki un sniegs iespējamos risinājumus šo problēmu atrisināšanai.",0
730,Informācijas sabiedrības pakalpojumi Eiropas Savienības tiesībās,"Eiropas Savienība ir ceļā uz vienotu digitālo tirgu. Informācijas sabiedrības pakalpojumi ir viens no elektroniskās komercijas būtiskajiem komponentiem, kur šobrīd saskatāmas vairākas tiesību nepilnības. Darbā tiek analizēti informācijas sabiedrības pakalpojumu būtība, regulējums un identificētas pastāvošās problēmas, aktualizējot elektroniskās komercijas direktīvas nepilnības.  Pētījuma rezultātā tika izdalītas būtiskākās problēmas saistībā ar Informācijas sabiedrības pakalpojumiem un piedāvāts iespējamais to risinājums. Pētījumā tika atainoti galvenie robi Informācijas sabiedrības pakalpojumu regulēšanā Eiropas Savienībā.",0
731,Azartspēļu nodevu un to likuma ietekme uz kazino un pokera tiešsaites vietnēm Latvijā,"Azartspēles ir jebkuras spēles uz naudu, kur to spēlētājiem ir iespēja iegūt laimestu. Bieži azartspēļu laimests vairāk ir atkarīgs no veiksmes, nekā no prasmēm. Populārākās azartspēles mūsdienās ir spēļu automāti, rulete, dažādas kāršu spēles, piemēram, pokers, acīte un citas. Pēdējo gadu laikā ir aktuāla arī cīņa pret nelegālajām interneta azartspēļu vietnēm, taču joprojām atrodas personas, kas spēj atrast apvedceļus noteiktajiem ierobežojumiem un piekļūt bloķētajām nelicencētajām vietnēm, bet, tam ir nepieciešamas noteiktas zināšanas tehnoloģijās. Ne vienmēr pasaules interneta azartspēļu tirgus dalībnieki izņem licenci darbībai Latvijā. Jānorāda, ka tiešsaistes azartspēles vietnes nav tikai Latvijas mēroga problēmjautājums. Papildus ir nepieciešams uzsvērt ne tikai azartspēļu nodevu neiekasēšanas risku, bet arī iedzīvotāju ienākuma nodokļa nemaksāšanas risku, kas arī apdraud valsts budžeta intereses.  Papildus iepriekš minētajam, autora darba tēmas aktualitāti raksturo arī tas, ka pētāmās jomas ietvaros trūkst ne tikai viennozīmīga tiesiska regulējuma, bet arī juridiskās literatūras kā tādas, tāpēc autora darbs var veikt zināmu pienesumu šīs jomas izpratnes un regulējuma uzlabošanas ietvaros. Darba mērķis ir, izpētot spēkā esošo tiesisko regulējumu azartspēļu uzraudzības un nodokļu jomā, sniegt priekšlikumus likumdevēja un kompetento iestāžu darbībām praksē pastāvošo problēmjautājumu risinājumiem.  Darba uzdevumi ir sekojoši: izpētīt azartspēļu jēdzienu un to veidus, sniedzot ieskatu azartspēļu rašanās vēsturē, un to attīstībā līdz mūsdienām; izpētīt azartspēļu tiešsaistes vietņu tiesisko regulējumu; izanalizēt azartspēlēm piemērojamo nodevu un nodokļu veidus un to iekasēšanas problēmjautājumus; sniegt ieskatu iedzīvotāju ienākuma nodokļa piemērošanas problēmās. Darbs sastāv no ievaddaļas, 4 nodaļām, kopsavilkuma, izmantotās literatūras un avotu saraksta. Atslēgvārdi: Azartspēles, Tiešsaistes vietnes, ienākuma nodoklis, Azartspēļu nodevas. Kopējais darba apjoms ir 44 lappuses.",0
732,Mediācijas tiesiskie aspekti ģimenes strīdu risināšanā,"Bakalaura darba mērķis ir izpētīt mediācijas tiesiskos aspektus un problemātiku ģimenes strīdu risināšanas lietās, piedāvāt to iespējamos risinājumus. Darba uzdevumi: izpētīt mediācijas jēdzienu un tā vispārīgo raksturojumu; aplūkot mediācijas tiesisko regulējumu; izanalizēt mediāciju ģimenes strīdu lietās. Darba izstrādes gaitā autore izstrādājusi konkrētus priekšlikumus grozījumu veikšanai „Mediācijas likumā”, kas veicinās likuma pilnveidošanos un sniegs mediācijai iespēju pastāvēt kā atsevišķai, neatkarīgai institūcijai. Atslēgvārdi: mediācija, ģimenes strīdi, konflikts, vajadzības un intereses.",0
733,"Tiesneša objektivitātes un neitralitātes kritērijs, vērtējot tiesneša saites ar kādu no pusēm","Atbilstoši tiesneša ētikas normām tiesnesim jāpilda tiesu varas uzliktie pienākumi objektīvi un taisnīgi, līdz ar to nozīmīga ir tiesas un tiesnešu neatkarība no procesa dalībniekiem jeb personiskā neatkarība. Tiesneša objektivitāte un neitralitāte neaprobežojas tikai ar likumā uzskaitītajiem apstākļiem, kas ir pamats tiesneša atstatīšanai vai noraidīšanai, bet, izvērtējot objektivitāti, var ietvert arī jebkurus citus apstākļus, kas pamatoti var novest pie tiesneša objektivitātes un neitralitātes trūkuma. Darba mērķis ir analizēt tiesneša ētikas regulējumu un normatīvos aktus par tiesneša atstatīšanos un noraidījumu civillietās, kā arī apskatīt gadījumus, ko normatīvie akti neregulē, bet pēc ētikas normām tiesnesim būtu nepieciešams apsvērt sevis atstatīšanas iespējamību. Darba izstrādes gaitā autore pēta tiesu praksi konkrētā tiesā trīs gadu laika periodā par tiesneša atstatīšanās un noraidījuma gadījumiem un nonāk pie secinājuma, ka likums pilnībā nenovērš interešu konflikta situācijas, ko veicina, piemēram, sociālo tīklu aktualitātes pieaugums, tādēļ, kā efektīvs objektivitātes novērtēšanas līdzeklis, ir augsta tiesneša ētiskā apziņa, saprātīga vērotāja tests, tiesnešu pašpārvaldes institūciju darbība un tiesu prakse šajos jautājumos.",0
734,Nepilngadīgo notiesāto resocializācija ieslodzījuma vietās,"Neskatoties uz faktu, ka Latvijas Sodu izpildes kodeksā nepilngadīgo resocializācijai nav savs, atšķirīgs, regulējums, nepilgadīgo notiesāto resocializācija ir nošķirama no pilngadīgo (pieaugušo) notiesāto resocializācijas kārtības. Nepilngadīgajiem pārkāpuma gadījumā ir sava veida priekšrocības – ar tiem var apietas citādi, nekā ar pieaugušajiem, liekot uzsvaru uz faktu, ka nepilngadīgas ir nevis jāsoda par antisociālas uzvedības izpausmēm, bet gan primāri ir jānovērš šīs uzvedības cēloņi. No tā izriet, ka nepilngadīgo resocializācijai ir sava specifika un ne visi resocializācijas elementi ir primāri piemērojami šīm personām. Galvenā problēma ir saistīta ar nepilngadīgo resocializācijas procesa normatīvā regulējuma īstenošanu praksē - reālās dzīves situācijās, saskaroties ar dažādiem problēmjautājumiem. Bakalaura darba mērķis ir veikt pētījumu par resocializāciju un tās līdzekļiem, kā arī padziļinātāk aplūkot resocializācijas procesu un tos līdzekļus, kuri tiek pielietoti nepilngadīgajiem ieslodzījuma vietās vecumā no 14 līdz 18 gadiem, un salīdzināt Latvijā paredzēto resocializācijas īstenošanas kārtību ar ārvalstu regulējumu.",0
735,Uzturlīdzekļu tiesiskās regulējuma problēmjautājumi teorijā un praksē,"Autores bakalaura darba tēma ir „Uzturlīdzekļu tiesiskā regulējuma problēmjautājumi teorijā un praksē”, kas ir tieši saistīta ar ģimenes locekļu atbildību vienam pret otru un pienākumu normatīvajos aktos noteiktajā gadījumā dot uzturlīdzekļus.  Jānorāda, ka vecāki ne vienmēr spēj vienoties, kurš uzņemsies finansiālo atbildību par bērna uzturēšanu. Strīdus par uzturlīdzekļiem bērnam izšķir tiesa. Pienākums gādāt par bērna uzturēšanu neizbeidzas, ja bērns ir šķirts no ģimenes vai nedzīvo kopā ar vienu no vecākiem vai abiem vecākiem. Civillikumā ir paredzēts uzturlīdzekļu došanas pienākums ne tikai bērniem, bet arī laulātajam, šķirtajam laulātajam, bērniem, vecākiem, mazbērniem, vecvecākiem, adoptētajiem. Darba ietvaros uzmanība pamatā tiks vērsta uz uzturlīdzekļu piedziņas problemātiku bērnam, jo bērna tiesības prevalē pār pieaugušo tiesībām. Pienākums apgādāt bērnu ir absolūts un tieši saistīts ar konkrēto personu tiesībām un pienākumiem un nepāriet tālāku pakāpju radiniekiem vai mantiniekiem.  Darba mērķis ir analizējot uzturlīdzekļu piedziņas procesa institūta būtību un tā tiesisko regulējumu, izvirzīt priekšlikumus normatīvo aktu grozījumiem uzturlīdzekļu piedziņas problēmu risināšanai, kā arī skaidrot saistošo tiesību normu interpretāciju praksē esošo problēmu novēršanai. Lai sasniegtu minēto mērķi, darba uzdevumi ir izpētīt uzturlīdzekļu jēdzienu, attīstību un būtību; analizēt vecāku, vecvecāku atbildību pret bērnu, kā arī bērna atbildību pret vecākiem/vecvecākiem un šķirtā/esošā laulātā atbildību pret šķirto/esošo laulāto; izpētīt uzturlīdzekļu garantiju fonda nozīmi, būtību uzturlīdzekļu piedziņas procesā, kā arī analizēt galvenās ar uzturlīdzekļu piedziņu saistītās problēmas.  Darbs sastāv no ievada, četrām nodaļām un kopsavilkuma. Darba kopējais apjoms ir 54 lpp.",0
736,Reliģiskā brīvība darba tiesisko attiecību jomā,"Bakalaura darba nosaukums ir “Reliģiskā brīvība darba tiesisko attiecību jomā”. Ņemot vērā ģeopolitisko situāciju Tuvajos Austrumos, kura ietekmē situāciju Eiropā, kā arī prognozētās izmaiņas demogrāfijā, reliģiskās pārliecības brīvības jautājums var kļūt aktuālāks. Salīdzinoši nesen pieņemtie tiesas spriedumi, Eiropas Savienības tiesas ietvaros, dod ieskatu tam, kā tiek interpretētas noteiktas Padomes Direktīvas 2000/78/EK normas attiecībā uz reliģiskās pārliecības brīvību. Taču, šie pieņemtie spriedumi ir tikuši kritizēti attiecībā uz darba devēju tiesībām ierobežot to darbinieku reliģiskās pārliecības ārējo manifestāciju, kā arī izvēlētais atbilstošais salīdzinājums. Bakalaura darba mērķis ļaus noskaidrot reliģiskās brīvības aprises dažādās tiesību sistēmās, reliģiskās brīvības ierobežošanas pieļaujamību Eiropā, diskriminācijas izpausmes formas,  kā arī kādas varētu būt iespējamās sekas pēc Eiropas Savienības tiesas pieņemtajiem spriedumiem  Atslēgvārdi: reliģiskā brīvība, reliģiskas nozīmes simboli, reliģiskās organizācijas, reliģijas ierobežošana, tiešā diskriminācija, netiešā diskriminācija, īsta un izšķirīga prasība attiecībā uz profesiju, hidžābs.",0
737,Vienlīdzīga darba samaksa Eiropas Savienības tiesībās,"Bakalaura darba nosaukums ir „Vienlīdzīga darba samaksa Eiropas Savienības tiesībās”. Kopš darba tiesiskās attiecībās ir ienācis stereotips par vīriešu un sieviešu darba samaksu, ir novērojama tendece šīm samaksām atšķirties, respektīvi, esot nevienlīdzīgām. EST nav sniegusi konkrētu vienādas vērtības darba definīciju un tās izpausmes robežas, tādējādi darbinieku darba samaksa var būt pakļauta darba devēja rīcības brīvībai, nosakot sievietēm mazāku samaksu  Bakalaura darba mērķis – izvērtēt ES tiesību aktus, kuri ir saistīti ar vienlīdzīgu darba samaksu un diskrimināciju nodarbinātības jomā. Veikt padziļinātu izpēti ES judikatūrā par vīriešu un sieviešu darba samaksas nevienlīdzību, izpētīts vienāds darbs un vienādas vērtības darba nozīmi.",0
738,Diskriminācija uz invaliditātes pamata nodarbinātības attiecībās; saprātīga darba vietas pielāgošana,"Latvijas Republikai 2004.gada 1.maijā kļūstot par Eiropas Savienības dalībvalsti aktuāls kļuva jautājums par Eiropas Savienības tiesību aktos noteikto prasību izpildi, tai skaitā arī jautājumā par personu ar invaliditāti nodarbinātību, kur šīs personas bieži vien tiek diskriminētas savu ierobežoto darbspēju dēļ, tādā veidā nostādot viņus mazāk labvēlīgā situācijā salīdzinājumā ar citām personu grupām. Iestāšanās Eiropas Savienībā sekmēja arī to, ka par personām ar invaliditāti tika atzītas tādas personas, kas par tādām līdz šim netika uzskatītas. Turklāt, aktualizējoties jautājumam par personu ar invaliditāti nodarbinātību, valstij radās pienākums sekmēt šo personu atbilstošu iesaistīšanos nodarbinātības sfērā. Tādējādi darba devējiem tika uzlikts par pienākumu nodrošināt personām ar invaliditāti atbilstošus darba apstākļus.  Minētie problēmjautājumi daļēji tika atrisināti ar ANO Konvencijas par personu ar invaliditāti tiesībām ratificēšanu un Direktīvas 2000/78/EK ar ko nosaka kopēju sistēmu vienlīdzīgai attieksmei pret nodarbinātību un profesiju transponēšanu Latvijas nacionālajos normatīvos tiesību aktos.",0
739,Personvārdu izvēles iespējas un to atveides tiesiskais regulējums Latvijā,"Ierobežojot vecāku tiesības izvēlēties bērnam vārdu un veicot citvalodu personvārda atveidi latviešu valodā, tiek aizskartas indivīda tiesības uz privāto dzīvi. Tāpēc darba teorētiskajā daļā ietverta informācija par personvārdu izvēles, reģistrācijas un atveides tiesiskā regulējuma būtību Latvijas normatīvajos aktos un tiesu praksē. Praktiskajā daļā Latvijas tiesiskais regulējums salīdzināts ar ārvalstu, vērtējot iespējamos uzlabojumus un izmaiņas. Darbā pētītas personvārdu izvēles un maiņas iespējas, analizēta citvalodu personvārdu atveides problemātika, īpaši saistot to ar latviešu valodas aizsardzības aspektu.  Bakalaura darba mērķis ir izvērtēt iespējamos risinājumus vecāku vārdu došanas tiesībās, vērtēt ierobežojumu nepieciešamību, analizēt citvalodu personvārdu atveides problemātiku.  Bakalaura darba rezultātā autore secina, ka personvārdu tiesiskais regulējums Latvijā nav izvērsts, tāpēc būtiska loma ir tiesu praksei, kas to interpretē. Pamatā valsts veiktie ierobežojumi saistībā ar personvārdiem ir attaisnojami ar latviešu valodas aizsardzību.",0
740,Grūtnieces aizsardzība darba vietā pirms un pēc dzemdību perioda.,"Diskriminācija darba vietās ir viena no izplatītakajām problēmam Eiropā. Latvijas kā sociāli atbildīgas valsts mērķis ir censties atrisināt šo problēmu, izlīdzinot būtiskākās sociālās atšķirības sabiedrībā un katrai iedzīvotāju grupai nodrošinot atbilstošu dzīves standartu. Šī darba mērķis ir pētīt vai Darba likumā paredzētā grūtnieces aizsardzība pirms un pēc dzemdību periodā ir pietiekama un vai tā atbilst Eiropas Savienības tiesību normām un Eiropas Savienības Tiesas sniegtajai Eiropas Savienības tiesību normu interpretācijai. Šajā darbā tiks analizēti un vērtēti Darba likumā noteiktie grūtnieču aizsardzības veidi, kā arī tiks risināts jautājums par to, kā efektīvāk varētu nodrošināt grūtnieču aizsardzību darba vietā.",0
741,Nekustamā īpašuma labticīgā ieguvēja aizsardzība noziedzīgi iegūtas mantas kontekstā.,"Nekustamais īpašums ir viens no galvenajiem tiesību subjektu intereses objektiem. Var rasties situācijas, kad nekustamais īpašums, bez tā īpašnieka gribas, tiek atsavināts trešai labticīgai personai. Tādā gadījumā nekustamā īpašuma sākotnējam īpašniekam nav tiesības celt īpašuma prasību pret labticīgo trešo personu. Taču gan tiesu praksē, gan arī tiesību zinātnieku vidū ir diskusijas par to, vai labticīgā ieguvēja aizsardzība var notikt gadījumos, kad sākotnējs īpašnieks zaudē lietu noziedzīga nodarījuma rezultātā. Tiesību zinātnē minētais jautājums joprojām nav atrisināts. Līdz ar to, darba mērķis ir izpētīt nekustamā īpašuma labticīgā ieguvēja aizsardzības principa darbību saistībā ar noziedzīgi iegūto mantu. Lai sasniegtu izvirzīto mērķi ir nepieciešams izpētīt labticīgā ieguvēja principa darbību saistībā ar nekustamo īpašumu, strukturēt minētā principa piemērošanas priekšnoteikumus, kā arī analizēt minētā principa darbību noziedzīgi iegūtās mantas ietvaros. Atslēgas vārdi: Nekustamais īpašums, Labticīgais ieguvējs, Noziedzīgi iegūta manta, Zemesgrāmatu publiskās ticamības princips.",0
742,Nekustamā īpašuma nodoklis sociāli atbildīgā valstī kā leģitīms īpašuma tiesību ierobežojums,"Darbā tiek analizēts nekustamā īpašuma nodokļa maksāšanas pienākums kā leģitīms īpašuma tiesību ierobežojums sociāli atbildīgā valstī. Tiek sniegts ieskats nodokļu politikā caur sociāli atbildīgas valsts prizmu, tostarp īpaši pievēršot uzmanību nekustamā īpašuma nodokļa problēmjautājumiem Latvijā – atvieglojumu piešķiršana un zemes starpgabalu tiesiskais regulējums.  Nodokļu politika nodrošina valsts ienākumus, atbilstoši kuriem valsts īsteno sociālas programmas, kuru īstenošanas kvalitāte ļauj spriest, vai valsts ir sociāli atbildīga. Latvija nodrošina tikai sociālās palīdzības minimumu, kas nespēj mazināt sociālo nevienlīdzību un nabadzības līmeni valstī, tādēļ primāri pašam indivīdam ir pienākums būt ekonomiski aktīvam iedzīvotājam.",0
743,Aizdomās turētā pratināšanas taktiskie paņēmieni,"Darbā ir pētītas un analizētas aizdomās turētā pratināšanas taktikas īpatnības un problēmas, analizēti Latvijas un ārvalstu speciālistu viedokļi, apskatīta Latvijas un ārvalstu tiesu un izmeklēšanas prakse. Darba uzdevums bija izpētīt aizdomās turētā pratināšanas kriminālistiskās  taktikas un ar to saistītās praktiskās problēmas un kļūdas  Latvijā un ārvalstīs, izstādāt rekomendācijas, kuras ļauj izvairīties no tām. Darbā izpētītas tipiskās  izmeklēšanas situācijas un izstrādātas to risināšanas vadlīnijas. Sakarā ar to, ka nav iespējams apskatīt aizdomās turētā pratināšanas taktikas īpatnības atrauti no kriminālprocesuālajam īpatnībām, darbā arī ir izpētītas aizdomās turētā pratināšanas procesuālās grūtības un to risināšanas veidi, tajā skaitā, arī pielietojot taktiskos paņēmienus. Darbā arī ir izpētītas atsevišķu pratināšanas veidu īpatnības, piemēram,  pratināšana aizstāvja klātbūtnē un poligrāfa izmantošana aizdomas turētā pratināšanā.",0
744,Ieslodzīto tiesības uz veselības aprūpi,"Bakalaura darba temats ir “Ieslodzīto tiesības uz veselības aprūpi”. Ieslodzīto veselības aprūpē pastāv atšķirības starp vēlamo situāciju un to, kāda tā ir patiesībā. Lai gan gadu gaitā veikta virkne dažādu uzlabojumu, atsevišķas problēmas un nepilnības nav novērstas un pastāv joprojām. Tā autoritatīvu institūciju, piemēram, Latvijas Republikas Tiesībsarga, Eiropas Padomes Komitejas spīdzināšanas un necilvēcīgas vai pazemojošas rīcības vai soda novēršanai, atzinumos tiek iekļautas norādes par ārstniecības personāla trūkumu, medikamentu un medicīnas preču nenodrošināšanu ieslodzītajiem, izsniedzamā uztura daudzuma nepietiekamību, kā arī vairākkārt konstatēti pārkāpumi attiecībā uz stomatoloģiskās palīdzības pieejamību.  Bakalaura darba mērķis - noskaidrot personas tiesību uz veselību nodrošināšanas nepilnības un problēmas Latvijas Republikas ieslodzījuma vietās, kā arī normatīvajā regulējumā un sniegt ieteikumus esošās situācijas uzlabošanai.  Šī mērķa sasniegšanai tika izvirzīti pieci uzdevumi:  1) noskaidrot tiesību uz veselību saturu; 2) iepazīties ar Latvijas Republikas normatīvajiem aktiem un starptautiskajiem dokumentiem, kas nosaka vispārējās personas tiesības uz veselības aprūpi; 3) analizēt Latvijas normatīvo regulējumu un praksi attiecībā uz veselības aprūpes nodrošināšanu brīvības atņemšanas iestādēs; 4) apkopot un izanalizēt ieslodzīto aptaujāšanas ietvaros iegūtos rezultātus; 5) apskatīt Čehijas, Igaunijas, Somijas un Vācijas ieslodzījuma vietās esošo personu tiesības uz veselību.  Bakalaura darba izstrādes rezultātā autore, balstoties uz brīvības atņemšanas iestādēs veiktajām ieslodzīto aptaujām, starptautisko un nacionālo institūciju atzinumiem, Latvijas Republikas, kā arī citu Eiropas valstu normatīvo regulējumu un apstākļiem ieslodzījuma vietās, sniegusi ieteikumus prakses nepilnību novēršanai un normatīvā regulējuma uzlabošanai.   Atslēgvārdi: kriminālsodu izpilde, ieslodzītie, cilvēktiesības, veselības aprūpe, brīvības atņemšanas iestādes.",0
745,Nodarbināto atbildība par darba kārtības noteikumu neievērošanu.,"Bakalaura darbā pētīts un analizēts nodarbināto darba kārtības noteikumu leģitīmais mērķis un nepieciešamība ierobežot personas noteiktās brīvības un tiesības, kuras nostiprinātas dažādos normatīvajos aktos, tajā skaitā Latvijas Republikas Satversmē. Salīdzinātas būtiskākās atšķirības un kopīgās pazīmes starp darbinieku un Valsts dienestā nodarbināto darba kārtības noteikumu un ētikas kodeksa ievērošanas pamatprincipiem un to tiesisko pamatu darba laikā, gan ārpus darba laika. Apskatītas būtiskākās problēmu situācijas atbildības apmēra noteikšanai un piemērošanai darba noteikumu pārkāpšanas gadījumos.   Darba mērķis ir apzināt esošo tiesisko regulējumu un pamatprincipus nodarbināto personu ierobežošanas nepieciešamībai, nosakot atbildības apmēru un kārtību. Rast ieteikumus darba kārtības noteikumu izstrādes pilnveides procesam pēc iespējas mazāk ierobežojot darbinieka tiesības uz garantētajām tiesībām un brīvībām.  Darba uzdevums ir analizēt un salīdzināt, cik tālu un vai darba devējs ar darba kārtības noteikumiem drīkst ierobežot darbinieka, kā privātpersonas subjektīvās tiesības un brīvības. Kā arī šādos gadījumos izvērtēt atbildības noteikšanas un piemērošanas tiesisko pamatu. Izvērtēt tiesu praksē paustās atziņas.",0
746,Piespiedu darbs kā kriminālsoda veids,"Bakalaura darba autore pēta kriminālsodu – piespiedu darbs. Sodi par noziedzīgu nodarījumu izdarīšanu ir pastāvējuši jau gadsimtiem ilgi, taču piespiedu darbs ir samērā jauns soda veids gan Latvijā, gan arī citur pasaulē. Piespiedu darbs ir regulēts Krimināllikumā. Autore darbā sniedz ieskatu piespiedu darba ieviešanas procesam Latvijā, raksturo piespiedu darba jēdzienu un analizē soda veida izmantošanu praksē. Uzmanība tiek pievērsta arī piespiedu darbam kā kriminālsoda veidam ārvalstīs. Gadiem ejot, piespiedu darbs ir guvis popularitāti un atzinību tiesnešu vidū, un šobrīd tas ir viens no visbiežāk izmantojamajiem kriminālsoda veidiem Latvijā. Piespiedu darbs dod ieguvumu gan sociālajā, gan ekonomiskajā sfērā. Pirmkārt, tas ir ieguvums valsts budžetā. Otrkārt, labumu iegūst arī sabiedrība. Treškārt, visvairāk iegūst sodītā persona, jo viņa netiek izolēta no sabiedrības, bet savu izdarīto noziegumu atlīdzina darot sabiedrībai un valstij nepieciešamos darbus. Bakalaura darba mērķis ir izpētīt kriminālsodu – piespiedu darbs. Autore izvirzījusi šādus uzdevumus – izpētīt kriminālsoda – piespiedu darbs vēsturisko attīstību, jēdzienu, piemērošanas iespējas un regulējumu ārvalstu likumos. Autore izmantojusi analītisko un salīdzinošo pētniecības metodi.",0
747,Invaliditātes medicīniskais modelis vs. cilvēktiesību modelis Latvijas Republikas normatīvajā regulējumā un tiesu praksē,"Darbā analizēts invaliditātes tiesiskais regulējums Latvijas Republikā, invaliditātes medicīniskais, sociālais un cilvēktiesību modelis, procedūras, kā tiek noteikta invaliditāte, un informācija par sociāli atbildīgas valsts principa īstenošanu praksē.  Teorētiskajā daļā ietverts vispārīgs ieskats invaliditātes jēdziena definīcijās, kas atrodamas Latvijas normatīvo aktu regulējumā, starptautisko tiesu judikatūrā, kā arī starptautiskajos normatīvajos aktos. Papildus teorētiskajā daļā ietverts ieskats par invaliditātes medicīnisko, sociālo un cilvēktiesību modeli. Definīciju skaidrošana ir nepieciešama, lai izprastu invaliditātes jēdziena attīstību Latvijā. Darba praktiskajā daļā tiek pētīta invaliditātes noteikšanas procedūra no iesnieguma iesniegšanas Veselības darbspēju ekspertīzes ārstu komisijā līdz lēmuma apstrīdēšanas procedūrai tiesā. Šajā daļā tiek analizēta faktiskā pieejamība invaliditātes noteikšanas procedūrai, kā arī izsvērti jautājumi par invaliditātes noteikšanu uz konkrētu termiņu un meklēti risinājumi ar to saistītajām problēmām. Papildus praktiskajā daļā tiek pētīts sociāli atbildīgas valsts princips kopsakarā ar problēmjautājumiem invaliditātes noteikšanā un Konvencijas par personu ar invaliditāti tiesībām īstenošanu Latvijas Republikā.",0
748,"Apstākļi, kas izslēdz kriminālatbildību. Attaisnojams profesionālais risks, jēdziens, būtība, piemērojamība praksē","Mūsdienu sabiedrībā vairs neviens nevar justies pilnībā aizsargāts. Jebkurā brīdī, ikviens, var nonākt situācijā, kad tiks apdraudētas viņa pašas svarīgākās intereses (dzīvība, veselība, brīvība, īpašums utt.). Aizsargājot šīs savas intereses, persona ir tiesīga veikt tādas darbības, kas būs līdzīgas noziedzīgam nodarījumam. Par noziedzīgām ir pieņemts uzskatīt tādus pārkāpumus, kuri ir bīstami personai, kā arī tos nodarījumus, kuri grauj vispārpieņemtos priekšstatus, un tos nekādā gadījumā nav iespējams attaisnot.  Pamatojoties uz augstākminēto autore var droši apgalvot, ka šī tēma, ņemot vērā zinātnes un tehnoloģijas straujo augšupeju, noteikti šobrīd ir ļoti aktuāla.  Izņemot augstākminēto šobrīd izņemot profesionālās izglītības iestādes, ir vēl daudz un dažādi kursi, kuros persona iegūst sev profesiju, tātad, ir nepieciešams izprast, vai arī nepabeidzot specializētu augstāko mācību iestādi personu var atzīt par tādu, kas savas darbības ir veikusi attaisnojama profesionāla riska apstākļos.  Tomēr, pastāv arī tādi apstākļi, kuri nepieļauj personu sodīt par nodarījumu, kurš formāli neatšķirās no noziedzīga nodarījuma. Rīcības, kas veiktas konkrētos apstākļos ir derīgas no sabiedrības viedokļa, atbilst vairākuma interesēm un tieši šo iemeslu dēļ tās ir pieļaujamas.  Attaisnojams profesionāls risks ir viens no kriminālatbildību izslēdzošajiem apstākļiem, kurš tiesu praksē ir sagādājis piemērojamības problēmas, taču lielāko daļu no tām varētu novērst pareizi sakārtojot krimināltiesību normas. Autore to centīsies tālāk pierādīt, no visa iespējamā problēmu klāsta izvēloties Krimināllikuma 3.nodaļu – Apstākļus, kas izslēdz kriminālatbildību, jeb precīzāk, attaisnojamu profesionālu risku.  Darba mērķis ir iepazīties ar normatīvajiem aktiem, kuri pēta tos apstākļus, kas izslēdz krimināatbildību, kā arī analizēt dotos apstākļus ne tikai kā vispārzināmus, pieņemtus un likumdošanā nostiprinājušos juridiskos jēdzienus un skaidrojumus, bet arī apskatīt un izpētīt citu teorētiķu atziņas. Kā arī izmantojot salīdzināšanas metodi, salīdzināt kā šis jēdziens tiek izmantots Latvijas tiesībās un citu valstu tiesībās. Kā arī izmantota analīzes metode, analizējot apstākļu, kas izslēdz kriminālatbildību vēsturisko attīstību, jēdzienu un būtību.",0
749,Zemesgrāmatu valsts nodevu principi,"Bakalaura darba temats „Zemesgrāmatu valsts nodevu principi” ir izvēlēts ar mērķi izpētīt tādas valsts nodevas tiesisko regulējumu, kas iekasējama par pirkuma ceļā iegūta nekustamā īpašuma tiesību nostiprināšanu zemesgrāmatā. Darbā apskatīts nodevas tiesību normu saturs, piemērošanas kārtība, fiskālā un sociālā ietekme. Tiek pētīta nodevas izcelsme un pielietojums citu valstu tiesību sistēmās salīdzinājumā ar Latvijas vēsturisko un aktuālo regulējumu, kā arī pārbaudīta nodevas likmes un bāzes atbilstība apliekamā notikuma būtībai. Darbā tiek izvirzīta tēze, ka nodevas patiesā jēga nav atlīdzība par valsts nodrošināto īpašuma tiesību nostiprināšanas pakalpojumu, bet gan nekustamā īpašuma pirkuma darījuma taksēšana ar fiskālu mērķi. Tādējādi izdarāms secinājums, ka nodeva ir īpašuma pārejas nodoklis. Efektīvākai valsts mērķu sasniegšanai nodevas regulējums ir grozāms, vienlaicīgi pienācīgi nodrošinot indivīdu cieņu, tiesības un nodokļu piemērošanas taisnīgumu. Atlīdzība par administratīvo nostiprināšanas pakalpojumu ir atdalāma no darījumu apriti regulējoša nodokļa. Tiek izvērtēta nodevas esošā bāze un sniegta argumentācija uzskatam, ka nav ekonomiska un taisnīga pamata kadastrālās vērtības izmantošanai par nodevas bāzi. Tās vietā būtu taksējama tikai pirkuma darījuma patiesā vērtība. Papildus nodevas un nodokļa materiālo tiesību normu analizēšanai tiek veikta esošā un ierosinātā regulējuma kā pamattiesību ierobežojuma konstitucionālās atbilstības pārbaude.",0
750,Valsts amatpersonām noteiktās vecuma robežas un to salīdzinājums,"Bakalaura darbā “Valsts amatpersonām noteiktās vecuma robežas” ir aplūkoti valsts amatpersonām noteiktie vecuma ierobežojumi – gan prasības attiecībā uz minimālo vecumu, no kura sākot var ieņemt konkrētu amatu, gan arī noteiktās maksimālā vecuma robežas. Darba mērķis ir salīdzināt tiesnešiem, valsts prezidentam un civildienesta ierēdņiem noteiktās vecuma robežas un aplūkot ar tām saistītos problēmjautājumus. Darba ietvaros ir aplūkoti nacionālie normatīvie akti, starptautiskais regulējums, kā arī tiesu prakse.  Darba rezultātā autore ir secinājusi, ka gadījumos, kad Latvijā normatīvajos aktos ir ierobežotas amatpersonu cilvēktiesības attiecībā uz vecuma robežu noteikšanu, ierobežojumam ir bijis leģitīms mērķis.",0
751,Musulmaņu laulību tiesības kontinentālās Eiropas diskursā,"Musulmaņu laulību tiesības regulē musulmaņu sabiedrībā pastāvošās tradīcijas. Būtiska atšķirība, salīdzinot ar mūsdienu pasauli, ir tāda ka musulmaņu tiesības ir pakļautas reliģijai, taču kā Latvijā tā arī citviet Eiropā laulības institūts ir pakļauts mainīgajai valsts likumdošanai. Musulmaņu laulību noslēgšanas tiesības būtiski atšķiras no mūsdienu pieņemtajām normām, kā rezultātā rada lielu nesapratni starp divām pavisam dažādām cilvēku sabiedrībām. Bakalaura darba mērķis ir izpētīt, salīdzināt un rast atšķirīgās un kopīgās rakstura iezīmes Latvijas un musulmaņu laulību tiesībās.  Darba uzdevums izpētīt musulmaņu laulību tiesību rašanās pamatus, to pielietošanu dzīvē un salīdzināt musulmaņu laulību tiesības ar Latvijas tiesībām, tādejādi radot patiesu priekštatu par būtiskāko Latvijas un musulmaņu laulību tiesībās. Darba rezultātā tiek secināts, ka laulības institūts Latvijas un musulmaņu tiesībās ir regulēts ļoti atšķirīgi, t.i., Latvijas Republikas Civillikumā nepastāv piena radniecība un poligāmija. Savukārt, musulmaņu tiesībās nepastāv adopcijas institūts, laulības aizliegumu loks ir plašāks nekā Latvijā. Musulmaņu tiesībās nav dzimumu vienlīdzības, tostarp, laulību tiesībās.",0
752,Izmeklētājs kriminālprocesā Latvijā,"Bakalaura darba tēma ir „Izmeklētājs kriminālprocesā Latvijā”, kurā tiek apskatīts izmeklētāja institūts un tā pilnvaru apjoms laika posmā no 1960.gada līdz pat šobrīd spēkā esošajam regulējumam. Bakalaura darba mērķis ir izpētīt izmeklētāja procesuālā statusa iegūšanas veidu, iespējamos procesuālos statusus, kādos viņš var parādīties kriminālprocesā, izmeklētāja procesuālo kontroli un kā gadu laikā ir mainījies izmeklētāja tiesību un pienākumu loks. Autore pēta ne tikai izmeklētāja institūta vēsturisko attīstību Latvijā, bet paralēli arī izpēta šo institūtu Krievijas Federācijas un Lietuvas Republikas  ietvaros, lai labāk varētu izdarīt secinājumus par iespējamiem trūkumiem vai nepilnībām Latvijas kriminālprocesuālajā regulējumā attiecībā uz izmeklētāju.",0
753,Godīgums kā tiesneša ētikas cenzs tiesu varas neatkarības nodrošināšanā,"Likumdevējs ilgstoši bija noteicis, ka par tiesnesi var strādāt tikai augsti kvalificēts un godīgs jurists. Līdz ar pēdējo grozījumu stāšanos spēkā 2018. gada 12. februārī godīguma kritēriju ir nomainījusi nevainojamas reputācijas prasība, argumentējot, ka godīgums aptveras ar nevainojamu reputāciju. Šī darba mērķis ir noskaidrot godīguma kā tiesneša ētikas cenza saturu un tā nozīmi tiesu varas neatkarības nodrošināšanā. Darba ietvaros autore analizē tiesu varas neatkarības nozīmi, pēta godīgumu no dažādiem aspektiem, analizē, kā Tiesnešu ētikas komisijas atziņās raksturots godīgums, un visbeidzot, definējot godīgumu kā tiesneša ētikas cenzu, salīdzina, vai to aptver nevainojamas reputācijas prasība. Rezultātā autore secina, ka godīgs jurists ne tikai rīkosies atbilstoši augstām morāles normām, radot sabiedrības uzticību (kas sakrīt ar nevainojamas reputācijas kritērija pieprasīto), bet arī pats iekšēji būs pārliecināts par savu godīgumu. Lai nodrošinātu augstāku tiesnešu standartu, autore piedāvā likumā atgriezt ētikas cenzu “godīgs jurists”. Atslēgvārdi: varas dalīšana, tiesu varas neatkarība, godīgums, godprātīgums, tiesneša ētika, nevainojama reputācija.",0
754,Cesijas priekšmets,"Cesijas rezultātā notiek saistību tiesību pāreja no vienas personas otrai, tomēr ne visas saistības var cedēt, sakarā ar to, ka likumā skaidri nav noteikts kādas saistības var un kādas nevar būt par cesijas priekšmetu arī praksē nav viennozīmīgas skaidrības par cesijas priekšmetu. Bakalaura darbā ir pētīts cesijas priekšmeta jēdziens, veidi un ierobežojumi, kā arī šādu darījumu sekas. Pētījuma mērķis ir noskaidrot iespējamos cesijas priekšmetus, pētījums ir vērsts uz pašreizējā normatīvo aktu regulējuma izpētīšanu nevis tiesisko uzlabojumu ieteikumiem. Darba rezultātā autors nonāca pie dažādām atziņām par to, kādus prasījumus var cedēt un kādi ierobežojumi pastāv cesijai.",0
755,Servitūta nodibināšana tiesas ceļā,"Bakalaura darbā autors apskata servitūtu nodibināšanu tiesas ceļā kā vienu no servitūta nodibināšanas veidiem. Autors aplūko servitūtu nodibināšanu tiesas ceļā, un tā regulējuma atbilstību Satversmē noteiktajām tiesībām uz īpašumu, kā arī apskata servitūtu regulējumu ārvalstīs.  Ņemot vērā to, ka atsevišķos gadījumos ar servitūta nodibināšanu īpašums tiek būtiski apgrūtināts, autors darbā apskata vai šāds regulējums nepārkāpj Satversmē noteiktās tiesības uz īpašumu. Tiesa, nodibinot atsevišķus servitūtus, var apgrūtināt īpašumu salīdzinoši lielā apmērā. Autors uzskata, ka pašreizējais regulējums pārlieku mudina privāttiesiskas attiecības risināt tiesas ceļā, tiesas ceļā dibināts servitūts būtu jāatstāj kā galējais risinājums, priekšroku dodot servitūtu nodibināšanai ar līgumu.",0
756,Liecinieks kriminālprocesā Latvijā,"Bakalaura darba “Liecinieks kriminālprocesā Latvijā” mērķis ir aplūkot liecinieka jēdzienu, tā tiesības, pienākumus un atbildību, kā arī izanalizēt vēsturisko attīstību un izpētīt liecinieka liecības īpatnības un liecinieka aizsardzības iespējas. Šajā darbā autore pēta pastarpināti arī to vai nepilngadīgai personai , kurai piešķirts liecinieka statuss ir atšķirīgs tiesību un pienākumu loks salīdzinājumā ar pilngadīgu personu, kurai piešķirts liecinieka statuss. Autore uzskata, ka viena no problēmām ir tā, ka persona ,kura varētu kļūt par liecinieku un sniegt liecību par viņai zināmo noziegumu, bieži vien nemaz nevēlas to darīt vai sniedz apzināti nepatiesas liecības, jo baidās no apsūdzētās personas atriebības, tāpēc ir svarīgi nodrošināt lieciniekam aizsardzību. Autore secina, ka lieciniekam ir svarīgi zināt savas tiesības un pienākumus, kā arī valstij nodrošināt vajadzīgo aizsardzību likumā noteiktajā kārtībā.",0
757,Tiesiskās palīdzības līgumu pārslēgšanas perspektīvas un alternatīvas to aizstāšanai,"Bakalaura darbs ”Tiesiskās palīdzības līgumu pārslēgšanas perspektīvas un alternatīvas to aizstāšanai”.  Bakalaura darba teorētiskajā daļā ir apskatīta starptautisko līgumu noslēgšanas teorija, t.sk. to iespējamie veidi, sekas, kā arī no tiem izrietošās tiesības un pienākumi.  Bakalaura darba pētījuma daļā tiek aplūkots Latvijas Republikā spēkā esošo normatīvie akti, kuri regulē starptautisko privāttiesību jomu  patreizējais stāvoklis !!! Tiek analizēta Latvijas Republikas noslēgto  tiesiskās palīdzības līgumu iespējamā pārslēgšana, un autora piedāvātie iespējamie risinājumi, ja noslēgtie tiesiskās palīdzības līgumi tiks denonsēti, kā arī iespējamie pasākumi negatīvo seku mazināšanai starptautisko privāttiesību jomā.  Bakalaura darbs sastāv no ievada, 3 nodaļām, secinājumiem un priekšlikumiem, literatūras un avotu saraksta.  Atslēgvārdi: tiesiskās palīdzības līgums, Latvijas Republika, pārslēgšana, riski.",0
758,Papilddokumenti un papildinformācija publiskajos iepirkumos,"Publiskā iepirkuma procesa laikā bieži norisinās strīdi starp pasūtītāju un pretendentu par papildinformācijas un papilddokumentu pieprasīšanu vai nepieprasīšanu. Lai arī Publisko iepirkuma likuma normās ir noteikta kārtība, kad ir jāpieprasa papildus informācija vai dokumenti, Iepirkumu uzraudzību birojā saņemtās sūdzības un to lēmumi pierāda to, ka pasūtītājs un pretendents  bieži vien neizprot Publisko iepirkumu likumu normas. Pasūtītāji neizprot, kad tiem ir tiesības pieprasīt papildus informāciju un kad- pienākums, vai pasūtītājs drīkst pieņemt piedāvājuma  papildinājumus un grozījumus. Autores izvirzītais mērķis darba tēmai ir izpētīt, kad publiskā iepirkuma procesā pasūtītājs drīkst pieprasīt izskaidrot informāciju un  pieprasīt papildus dokumentus, un kad likums to neatļauj. Darba gaitā autore ir nonākusi pie secinājumiem, kad iepirkumu procesā visbiežāk tiek pieļautas kļūdas papildus dokumentu un informācijas pieprasīšanā pretendenta atlasē un piedāvājuma vērtēšanas procesā, izskaidrotas likuma normas un izteikusi priekšlikumus, par to, kuras likuma normas vajadzētu precizēt attiecībā par papildus informācijas un dokumentu pieprasīšanu publiskajos iepirkumos.",0
759,Soda noteikšanas vispārīgie principi,"Bakalaura darbs  „Soda noteikšanas vispārīgie principi” ir noteikti Krimināllikuma 46.pantā. Soda noteikšanas vispārīgie principi, ir tie principi, kuri jāievēro, tiesai nosakot sodu un prokuroram piemērojot prokurora priekšrakstu par sodu. Tie ir pamata principi, lai tiktu piemērots taisnīgs sods. Soda piemērošana vienmēr būs aktuāla tēma, laikam ejot un mainoties izpratnei, sabiedrībai kļūstot humānākai, līdzcietīgākai, saprotošākai vienam pret otru, mainās arī izpratne, kas ir taisnīgs sods. Lai taisnīgu, samērīgu sodu varētu noteikt tiesa vai prokurors, piemērojot prokurora priekšrakstu par sodu, ir jāievēro soda noteikšanas vispārīgie principi. Bakalaura darba nozīmīgums izriet no Krimināllikuma 46.panta teorētiskā aspekta - laika gaitā, skatot no vēsturiskās attīstības līdz pat mūsdienām un piemērošanas, jeb praktiskās aspekta - analizējot tiesu praksi, kā arī  salīdzinošā aspekta - salīdzinot  Krimināllikuma 46.pantu ar ārvalstu regulējumiem. Lai gan soda noteikšanas vispārīgie principi ir diezgan sen institūts Latvijā, piemērojams, izprasts jau sen, taču vēl joprojām ir aktuāla problēma soda noteikšanas vispārīgo principu teorētiskajā izpratnē, gan arī praktiskajā piemērošanā.  Bakalaura darba mērķa sasniegšanai autore izvirza šādus uzdevumus: 1)izpētīt juridiskās literatūras, avotos, normatīvajos aktos soda noteikšanas vispārīgo principu vēsturisko attīstību; 2)izpētīt juridiskās literatūrā, avotos, sniegtos viedokļus par soda noteikšanas vispārīgo principu jēdzienu un izpratni;  3)veikt tiesu prakses analīzi, izpēti soda noteikšanas vispārīgos principus un vērtēt to ietekmi uz soda veida noteikšanu un soda mēra piemērošanu;  4)veikt salīdzinājumu soda noteikšanas vispārīgiem principiem starp Latvijas un ārvalstu regulējumiem;  5)sniegt priekšlikumus soda noteikšanas vispārīgo principu institūta attīstībai un izpratnei.",0
760,Abstrakcijas un kauzulitātes princips īpašumtiesību nodošanā Latvijas civiltiesībās,"Bakalaura darbs ir veltīts abstrakcijas un kauzalitātes principa saistībā ar īpašumtiesību nodošanu izpētei un analīzei Latvijas civiltiesībās, ņemot vērā pretrunu pastāvēšanu likuma tekstā un nekonsekventu likuma normu piemērošanu, kā arī šajā aspektā pievēršoties īpašuma prasības celšanas problemātikai.  Šā darba mērķis ir pētīt un analizēt abstrakcijas un kauzalitātes principu īpašumtiesību nodošanā Latvijas civiltiesībās specifiku un problēmjautājumus. Mērķa īstenošanai autors izpēta šo principu attīstību cauri gadsimtiem, īpašumtiesību pārejas priekšnoteikumus un darījumus, kas ir pārejas pamatā, autors pievēršas ne tikai Latvijas normatīvajiem aktiem un doktrīnai, bet arī ārvalstu.   Autors nonāk pie secinājuma par kauzalitātes principa pastāvēšanu īpašumtiesību nodošanā, no kā pastāv arī izņēmumi. Autors ierosina grozīt likumu, lai likuma normas padarītu skaidrākas un attiecībā uz īpašumtiesību nodošanu arī vienveidīgākas, tomēr, uzsverot atšķirību, kustamu un nekustamu lietu starpā.  Atslēgvārdi: iusta causa, abstrakcijas princips, kauzalitātes princips, īpašumtiesību nodošana.",0
761,Fiktīvi un simulatīvi darījumi,"Bakalaura darba nosaukums ir ,,Fiktīvi un simulatīvi darījumi”. Mūsdienu pasaulē fiktīvi un simulatīvi darījumi ir ļoti bieži sastopami dažādu iemeslu dēļ, piemēram, slēpjot īpašumu no kreditoriem, izvairoties no nodokļiem, maksātnespējas procesos un citos veidos, parasti – apejot citu personu likumīgās intereses. Tomēr nošķirt fiktīvus un simulatīvus darījumus no pārējiem darījumiem nav viegli ne tikai pierādīšanas grūtību dēļ,  bet dažreiz arī atbilstošu juridisko instrumentu trūkuma dēļ. Šis bakalaura darbs atbild uz jautājumu, kas ir fiktīvie un simulatīvie darījumi un kādas ir to tiesiskās sekas.  Minētā mērķa sasniegšanai izvirzīti šādi uzdevumi: 1)noskaidrot fiktīvu un simulatīvu darījumu jēdzienu būtību un juridisko dabu, tiesību normu priekšrakstus attiecībā uz fiktīvu un simulatīvu darījumu tiesiskajām sekām; 2)izpētīt juridiskās prakses materiālus, lai noskaidrotu fiktīvo un simulatīvo darījumu izmantošanu praksē; 3) apzināt teorētiskā un praktiskā rakstura problēmas, kas saistītas ar fiktīvo un simulatīvo darījumu apstrīdēšanu tiesā; 4) sniegt priekšlikumus normatīvajos aktos nepieciešamajām izmaiņām, lai atvieglotu šādu darījumu apstrīdēšanu.  Bakalaura darbā izmantoti juridiskie avoti latviešu un vācu valodā.",0
762,Nepilngadīgais kā kriminālprocesa dalībnieks pirmstiesas procesā,"Latvijas normatīvo aktu regulējums paredz, ka bērnam ir nepieciešama īpaša aizsardzība, lai tiktu nodrošināta pilnvērtīga bērna fiziskā un psihiskā attīstība. Bērna īpašā aizsardzība tiek nodrošināta gan civiltiesiskajā, gan krimināltiesiskajā nozarē.  Bakalaura darba mērķis ir izpētīt kriminālprocesuālā regulējuma īpatnības nepilngadīgo lietās, kā arī izpētīt, vai kriminālprocesa likums paredz nepilngadīgajiem speciālu regulējumu, atkarībā no personas procesuālā statusa. Mērķa sasniegšanai darba autore pētījusi nepilngadīgā jēdzienu, nepilngadīgā, kuram ir tiesības uz aizstāvību tiesības un pienākumus, nepilngadīgā cietuša procesuālo regulējumu, izmeklēšanas darbību īpatnības un procesuālo piespiedu līdzekļu piemērošanu nepilngadīgajiem. Darba gaitā autore konstatējusi problēmas nepilngadīgo kriminālprocesuālajā regulējumā, kuru rezultātā autore sniedz priekšlikumus šo problēmu risinājumam.",0
763,Taisnīguma atjaunošana Valsts probācijas dienesta organizētā izlīgumā,"Izlīgums ir brīvprātīga cietušā un likumpārkāpēja tikšanās un iesaistīšanās sarunā ar starpnieka palīdzību, lai kopīgi runātu par notikušo un meklētu abām pusēm pieņemamu un savstarpēji taisnīgu risinājumu. Izlīguma pamatā tiek izmantota taisnīguma atjaunošanas pieeja noziedzīga nodarījuma rezultātā radušos seku mazināšanā.  Bakalaura darba mērķis ir analizēt, kā un cik efektīvi Valsts probācijas dienestā tiek organizēts izlīgums un izlīguma sanāksme. Darba uzdevumi ir analizēt Latvijas regulējumu, statistikas datus, kā arī tiesību doktrīnā paustās atziņas. Pētījuma rezultātā autore gūst ieskatu Valsts probācijas dienesta rīkota izlīguma procedūrā un konstatē atsevišķus problēmjautājumus. Darbā iekļautas 3 nodaļas ar apakšnodaļām. Darba apjoms ir 40 lappuses.",0
764,Pacientu tiesības un to piemērošanas problēmaspekti Eiropas un Latvijas nacionālajās tiesībās,"Bakalaura darba mērķis ir izpētīt starptautiskajos cilvēktiesību dokumentos, Eiropas Savienības un Latvijas nacionālajās tiesībās noteiktās pacientu tiesības, identificējot iespējamos problēmaspektus.   Darba uzdevumi cita starpā bija raksturot pacientu tiesību ietvaru, kā arī analizēt starptautiskajos cilvēktiesību dokumentos, Eiropas Savienības un Latvijas nacionālajās tiesībās ietvertās pacientu tiesības.  Atslēgvārdi: pacientu tiesības, veselība, cilvēktiesības, pamattiesības    ",0
765,Novešana līdz maksātnespējai- tā tiesiskais regulējums un piemērošana praksē,"Maksātnespējas process ir bieži izmantots institūts gadījumā, kad juridiskā persona ir nonākusi situācijā, kad vairs nespēj segt savas saistības. Ir radusies ekonomiska lejupslīde, kura ir veidojusies uzņēmuma darbību rezultātā. Salīdzinot ierosinātos maksātnespējas procesus un gadījumus, kad tiek sastādīts akts par līdzekļu neesamību, rodas pamatotas aizdomas par nekvalitatīvu 213.panta pielietošanu praksē.  Darba mērķis ir aplūko kvalifikācijas un nošķiršanas problēmas, gūt ieskatu  iespējamā problemātikā uzsākt krimināllietu. Lai sasniegtu izvirzītos mērķus, darba autore analizē panta tiesisko sastāvu, aplūko maksātnespējas jēdzienu un iespējamās kvalifikācijas un nošķiršanas problēmas, kā arī salīdzina Latvijas un ārvalstīs sastopamo regulējumu.",0
766,Juridiskajām personām piemērojamie piespiedu ietekmēšanas līdzekļi,"Bakalaura darba tēma ir „Juridiskajām personām piemērojamie piespiedu ietekmēšanas līdzekļi.” Tēma ir aktuāla, tāpēc, ka piemērojot krimināltiesiskos līdzekļus juridiskajām personām tiek panākta papildu ietekme par izdarīto noziedzīgo nodarījumu. Sakarā ar to, ka Krimināllikums neļauj juridiskās personas patstāvīgi saukt pie kriminālatbildības, savukārt tikai ar fiziskās personas sodīšanu nepietiek, juridiskajām personām var piemērot piespiedu ietekmēšanas līdzekļus, ja noziedzīgu nodarījumu izdarījusi fiziskā persona, darbojoties juridiskās personas interesēs, labā vai nepienācīgas pārraudzības vai kontroles rezultātā.",0
767,Noziedznieka personība,"Bakalaura darbā „Noziedznieka personība” tiek aplūkotas noziedznieka personību veidojošās teorijas bioloģiskā, psiholoģiskā un socioloģiskā virzienā.  Bakalaura darba mērķis iepazīties ar noziedznieka personības teorijām un noteikt kura no noziedznieka personības kriminoloģiskajām teorijām ir attiecināma uz mūsdienu noziedznieku, konkrētu uzmanību vēršot uz tiem noziedzniekiem, kas noziedzīgu darbību ir veikuši Latvijas Republikas teritorijā. Lai sasniegtu izvirzīto mērķi, darbā izmantota empīriskā metode –analizēti un apkopoti Latvijas Republikas tiesu nolēmumos iekļautie noziedznieka personības raksturojumi.",0
768,Biežāk pielietotāko izmeklēšanas darbību īpatnības pirmstiesas kriminālprocesā,"Darba autors ir izvēlējies rakstīt bakalaura darbu par tematu “Biežāk pielietotāko izmeklēšanas darbību īpatnības pirmstiesas kriminālprocesā ”. Autors uzskata, ka pētījums par šādu tematu ir, bija un būs aktuāls, kamēr vien būs noziedzīgie nodarījumi, kurus izmeklēt. Pētījuma mērķis ir izpētīt izmeklēšanas darbību veikšanas priekšnosacījumus, likumā noteiktos to īstenošanas noteikumus, kā arī taktiskos paņēmienus šo darbību pielietošanai. Pētījumā tiek apskatīti izmeklēšanas darbību jēdziens, to veikšanas vispārīgie noteikumi, kā arī biežāk pielietotākās izmeklēšanas darbības: pratināšana, kratīšana un apskate. Ikvienam būtu jāizprot šo izmeklēšanas darbību būtība, jo pat, ja persona ikdienā pati šīs darbības neīsteno, tā var nokļūt situācijā, kad šīs darbības tiek īstenotas pret viņu. Darbs sastāv no 43 lapaspusēm. Kopsavilkumā tiek izvirzīti 7 secinājumi.",0
769,Atriebības pornogrāfijas tiesiskais regulējums kā daļa no tiesībām uz privāto dzīvi tvērumā,"Atriebības pornogrāfija ir jauns fenomens, kurš attīstās līdz ar mūsdienu tehnoloģiju attīstību. Valstij ir uzlikts pienākums aizsargāt indivīda tiesības uz privāto dzīvi. Ar atriebības pornogrāfijas publikāciju šīs tiesības tiek aizskartas un informācija kļūs pieejama neierobežotai auditorijai.  Darba ietvaros pētīts atriebības pornogrāfijas jēdziens, tās tiesiskais regulējums dažādās pasaules valstīs un tiesu prakse. Izstrādājot darbu ir izveidotas vairākas rekomendācijas likumu grozījumiem, lai Latvijas Republikas ietvaros tiktu kriminalizēta atriebības pornogrāfija tādējādi kvalitatīvāk aizsargājot personas tiesības uz privāto dzīvi.",0
770,Aizdomās turētais un tā statusa vēsturiskais raksturojums,"Kriminālprocesa likuma I sadaļa “Kriminalprocesā iesaistītās personas” nosaka to personu loku, kurām procesā ir konkrētas tiesības un pienākumi, t.i., gan kriminālprocesa virzošās personas, gan personas kuras īsteno aizstāvību. Viens no procesa dalībniekiem, kurš īsteno aizstāvību ir aizdomās turētais.  Bakalaura darba ‘’Aizdomās turētais un tā statusa vēsturiskais raksturojums’’ mērķis ir izpētīt kriminālprocesa dalībnieka- aizdomās turētā jēdzienu, tiesību un pienākumu vēsturisko attīstību un salīdzināt to ar mūsdienu regulējumu, kā arī ārvalstu regulējumu.  Darbs sastāv no trim nodaļām un vairākām apakšnodaļām. Pirmajā nodaļā apskatīts aizdomās turētā jēdziena un statusa vēsturiskais raksturojums. Otrajā nodaļā apskatīts aizdomās turētā jēdziens un statuss mūsdienu likuma izpratnē. Trešajā nodaļā apskatīts aizdomās turētā institūts ārvalstīs, apskatot Igaunijas, Krievijas un Lietuvas regulējumus.  Bakalaura darba nobeigumā ir izdarīti secinājumi, kā arī izvirzīti priekšlikumi.",0
771,Vardarbība pret bērnu un kriminālatbildība par neziņošanu par to,"Darba tematika ir veltīta bērna aizsardzībai pret tiem īstenotās vardarbības jomā. Tā ietvaros pētītie vardarbības un vardarbības pret bērnu jēdzieni ļauj izprast to nozīmi, vardarbības iespējamos veidus un izpausmes, tos pamatojot ar pastāvošiem prakses piemēriem, kā arī atspoguļo tās kaitīgo iedarbību un sekas, kas bērnam ir jāizcieš. Tāpat tiek apzināta arī vardarbības izdarīšanas iespēju daudzveidība un apstākļi, no kuriem, kā bērnam apdraudošākie, ir tieši ģimenes un mājas vidē īstenotie nodarījumi. Bez tam uzmanība ir vērsta arī uz bērna aizsardzībai pret vardarbību paredzētā tiesiskā regulējuma analīzi un salīdzināšanu, vienlaikus pievēršoties vienam no bērna drošības un labklājības nodrošināšanas galvenajiem šķēršļiem - neziņošanu. Tās satraucošās aktualitātes dēļ darba attiecīgajā nodaļā mēģināts skaidrot minētā jēdziena būtību, kā arī iepazīstināt par tās īstenošanu, tas ir, bezdarbību, likumā paredzēto atbildību. Papildus sniegts arī ieskats tās vienīgā izņēmumā attiecībā uz tuviniekiem un ar to saistītiem Tiesībsarga ierosinājumiem par grozījumu izdarīšanu Krimināllikumā. Autoresprāt, izmaiņu ieviešana ir būtisks bērna aizsardzības nodrošināšanas papildu garants, kas veicinās bērna tiesību un tā tiesisko interešu ievērošanu un sekmēs to aizsargāšanu. Atslēgvārdi: vardarbība, vardarbība pret bērnu, bērna aizsardzība, neziņošana, kriminālatbildība, Krimināllikuma 22. panta otrā daļa",0
772,Amatpersonu atbildība par kukuļņemšanu,"Krimināllikuma 320.pants ir ticis vairākkārtīgi mainīts, tādēļ darba autore analizē jaunā (2018.gada) Krimināllikuma 320.panta redakciju, nošķirot to no līdzīgiem noziedzīgiem nodarījumiem, kā arī salīdzinot amatpersonu atbildību par kukuļņemšanu ar Baltijas valstu regulējumu. Analizējot bakalaura darbā Krimināllikuma 320.pantu,  darba autore secina, ka valsts amatpersonas atbildība par kukuļņemšanu, 2018.gada likuma  redakcijā, darbību saturs un izpratne tiek izklāstīts detalizētāk, lai pastiprinātāk spētu nodrošināt ar likumu nodrošināto  interešu aizsardzību.",0
773,Nolēmuma par aizsardzību pret vardarbību nepildīšanas krimināltiesiskie aspekti,"Bakalaura darba tēma ir “Nolēmuma par aizsardzību pret vardarbību nepildīšanas krimināltiesiskie aspekti.” Regulējums par aizsardzību pret vardarbību Latvijas tiesību sistēma ir ieviests pavisam nesen. Vispirms tika ieviesta pagaidu aizsardzība pret vardarbību, ko persona var lūgt Civilprocesa ietvaros. Pēc tam tika ieviesta kriminālatbildība par nolēmuma par aizsardzību pret vardarbību nepildīšanu. Darbā tiek izpētīta nolēmuma par aizsardzību pret vardarbību nepildīšanas regulējuma rašanās Latvijas tiesību sistēmā un šā regulējuma īstenošanās praksē. Darba ietvaros tiek izpētīts noziedzīgā nodarījuma sastāvs, kas dod padziļinātāku izpratni par nolēmuma par aizsardzību pret vardarbību nepildīšanu.  Darbā tiek aplūkota arī nolēmuma par aizsardzību pret vardarbību nepildīšanas kvalifikācijas īpatnība. Nolēmuma par aizsardzību pret vardarbību nepildīšana un vajāšana var izpausties vienādi.",0
774,Kriminālatbildība par stratēģiskas nozīmes preču apriti,"Šis darbs ir nozīmīgs tāpēc, ka iepriekš netika detalizēti izvērtēti kriminālatbildības par stratēģiskas nozīmes preču aprites nosacījumi un problēmjautājumi. Kriminālatbildības iestāšanās par stratēģiskas nozīmes preču aprites pārkāpumiem ir svarīgs priekšnoteikums valsts drošības, sabiedriskās kārtības un tautsaimniecības interešu ievērošanai, jo stratēģiskas nozīmes preču patvaļīga, nelikumīga izmantošana var novest pie terorisma un sadursmju draudiem valstī.  Darba mērķis ir izpētīt stratēģiskas nozīmes preču aprites kontroles regulējumu Latvijas Republikas normatīvajos aktos,  salīdzināt to ar ārvalstu tiesību avotiem, kā arī izanalizēt Krimināllikumā ievērtā regulējuma nodalīšanu no Administratīvo pārkāpumu kodeksa, apskatot trūkumus un izvērtējot iespējamus risinājumus. Atšķirībā no ārvalstu Krimināllikumos ietvertā regulējuma, Latvijas nacionālais regulējums nodala atbildību par stratēģiskas nozīmes preču aprites pārkāpumiem no panta, kas ietver atbildību par kontrabandu. Trūkumi pastāv attiecībā uz kriminālatbildības pastiprinošiem apstākļiem, atsevišķu jēdzienu neietveršanu Krimināllikuma normās, kā arī attiecībā uz tiesību normu struktūru. Izvērtējot Krimināllikuma un Administratīvo pārkāpumu kodeksa normas, pastāv tiesību normu piemērošanas problemātika. Atslēgvārdi: stratēģiskas nozīmes preces, stratēģiskas nozīmes preču aprite, stratēģiskas nozīmes preču aprites kontrole, pārvietošana, kriminālatbildība, administratīvā atbildība.",0
775,Ar ilgstošu brīvības atņemšanas sodu notiesāto resocializācija ieslodzījuma vietās,"Bakalaura darba „Ar ilgstošu brīvības atņemšanu notiesāto resocializācija ieslodzījuma vietās” mērķis ir analizēt ar ilgstošu brīvības atņemšanu notiesāto resocializācijas īstenošanu un tās īpatnības, norādot uz praksē pastāvošo situāciju un tās problēmām, ārvalstu regulējumus attiecībā uz resocializācijas īstenošanu, motivācijas trūkumu cēloņus, kas kavē sekmīgi piedalīties resocializācijas programmās un tās īstenot. Autore veica anketēšanu Rīgas Brasas cietumā, kā arī intervēja Ieslodzījuma vietu pārvaldes centrālā aparāta Resocializācijas daļas priekšnieci Svetlanu Trubačovu. Pētījuma rezultāti atspoguļo to, ka notiesātajām personām ir liels motivācijas trūkums, lai piedalītos kādā no resocializācijas programmām, kā arī, ja šī vēlme ir, tad ir ierobežotas iespējas tajās piedalīties, kas ir atkarīgs no ieslodzījuma vietām piešķirtā finansējuma. Autore bakalaura darba ietvaros sniedz priekšlikums par to, kas būtu maināms attiecībā uz ieslodzījuma vietām un resocializācijas īstenošanu, kā arī veic ārvalstu resocializācijas modeļu analīzi.",0
776,Krimināllietu izskatīšana rakstveida procesā,"Bakalaura darba temats ir “Krimināllietu izskatīšana rakstveida procesā”. Darba mērķis ir padziļinātāk aplūkot, vai pieļaujams iztiesāt lietu rakstveida procesā, kādi iespējamie ierobežojumi tam varētu būt. Procesuālais regulējums, sekojot laika un ekonomijas izmaiņām, arī tiek pakļauts grozījumiem. Šobrīd, līdzīgi kā tas ir Civilprocesa likumā, arī Kriminālprocesa likumā vairāk tiek iekļauti gadījumi, kad krimināllieta var tikt skatīta rakstveida procesā. Tādējādi ir nepieciešams apskatīt tiesiskos aspektus, kas nosaka to, vai krimināllietās ir pieļaujams rakstveida tiesvedības process. Lai sasniegtu bakalaura darba mērķi ir izvirzīti sekojoši darba uzdevumi – 1. Iepazīties ar Latvijas kriminālprocesuālā regulējuma vēsturisko attīstību; 2. Aplūkot, vai citu valstu kriminālprocesuālajā regulējumā ir paredzēti rakstveida procesi krimināllietās; 3. Izprast rakstveida procesa pieļaujamību no Kriminālprocesa likuma mērķa skata punkta; 4. Izpētīt, vai rakstveida process krimināllietās ietilpst tiesības uz taisnīgu tiesu saturā. Darba rezultātā autore secina, ka rakstveida process krimināllietu iztiesāšanā pēc būtības nonāktu pretrunā ar personas tiesībām uz taisnīgu tiesu. Lietu iztiesāšana pēc būtības, vadoties no šobrīd spēkā esošā tiesiskā regulējumu, rakstveidā nebūtu pieļaujama.",0
777,"Cilvēktiesību ierobežošanas pieļaujamība, piemērojot drošības līdzekļus pirmstiesas procesā","Bakalaura darba tēma ir „Cilvēktiesību ierobežošanas pieļaujamība, piemērojot drošības līdzekļus pirmstiesas procesā”. Tēma ir aktuāla, tāpēc, ka, piemērojot drošības līdzekļus pirmstiesas procesā, tiek aizskartas aizdomās turētā vai apsūdzētā pamattiesības, kuras ir nostiprinātas tādos fundamentālos dokumentos kā Vispārējā cilvēktiesību deklarācijā, Eiropas Cilvēktiesību un pamatbīvību aizsardzības konvencijā, Eiropas Savienības Pamattiesību hartā, kā arī valstu konstitūcijās, tostarp Satversmē. Neskatoties uz to, ka pirmstiesas kriminālprocesā personas vaina saskaņā ar likumu vēl nav pierādīta, pesonas pamattiesības var tikt likumīgi ierobežotas, ja tam ir likumā noteiktais pamats.Praksē visbiežāk rodas jautājumi nevis par drošības līdzekļa piemērošanas likumīgumu, bet par to samērīgumu, proti, kādos gadījumosdrošības līdzekļa izvēle ir samērīga ar nodarīto kaitējumu un kad cilvektiesību ierobežojums iziet ārpus pieļaujamām robežām. Lai šo problēmjautājumu atspoguļotu, darba autore izmanto - Eiropas Savienības tiesas, Eiropas Cilvēktiesību tiesas un Latvijas Republikas tiesas praksi, starptautiskos, Eiropas, kā arī Lavijas normatīvos aktus un literatūru, kura atspoguļo drošības līdzekļa institūta būtību un to sasaisti ar cilvēktiesībām.",0
778,Faktiskās rīcības klasifikācija,"Faktiskā rīcība ir viens no administratīvi procesuālajiem instrumentiem. Līdz šim tiesību doktrīnā visvairāk ir izpētītas administratīvo aktu raksturojošās pamatpazīmes un veidi, savukārt faktiskās rīcības veidi analizēti salīdzinoši maz. Tāpēc ir nepieciešams izpētīt, pēc kādiem kritērijiem tiek iedalīta faktiskā rīcība un vai iespējami citi faktiskās rīcības klasifikācijas veidi, kā arī jānoskaidro iespējamo veidu nozīme un piemēri tiesu praksē. Pētījuma rezultātā noskaidrots, ka ir iespējams izvirzīt vairākus kritērijus, pēc kuriem iedalāma faktiskā rīcība. Šo kritēriju nozīme kalpo precīzākai pieteikuma priekšmeta noteikšanai, pagaidu aizsardzības līdzekļa noteikšanai, kā arī kaitējuma atlīdzības apmēra noteikšanai.",0
779,Cietušās personas ietekme uz kriminālprocesa norisi,"Par noteiktiem noziedzīgiem nodarījumiem cietušajai personai jāizsaka griba risināt radušos saspīlējumu ar krimināltiesiskiem līdzekļiem. Ne vienmēr ir skaidrs kādā veidā un kam griba būtu jāizsaka, vai šāds regulējums atbilst kriminālprocesa mērķim, likumā nenoregulēti jautājumi rada nekonsekvenci praksē.  Bakalaura darba mērķis ir noskaidrot Kriminālprocesa likuma 7. panta otrajā daļā regulētā institūta būtību, nepieciešamību un pamatojumu tā esamībai. Pētījuma uzdevumi bija izpētīt cietušās personas tiesības un pienākumus attiecībā uz pieteikuma iesniegšanu par kriminālprocesa uzsākšanu, institūta vēsturisko attīstību, pašreizējo regulējumu, noskaidrot, vai šāda institūta pastāvēšana ir savienojama ar obligātuma principu un kāda ir Kriminālprocesa likuma 7. panta otrās daļas piederība pēc regulēšanas priekšmeta. Veicot pētījumu, autore ir nonākusi pie secinājumiem par institūta pamatojumu un būtību, argumentējusi savu viedokli par normas priekšmetisko piederību, nonākusi pie vairākiem ierosinājumiem regulējuma uzlabošanai un precizēšanai.",0
780,Tiesnešu un prokuroru amatu savienošanas ierobežojumi,"Latvijā taisnīga tiesa ir jebkuras personas pamattiesība, kas atrunāta likumā. Lai tiktu garantēta taisnīga tiesa, to ir jānodrošina tiesnesim un prokuroram. Lai to realizētu, abiem institūtiem ir jāsaglabā sava profesionālā neatkarība – gan pildot pamatpienākumus, gan ārpus darba. Tiesnesim un prokuroram ir pastāvīgi jārūpējas par tiesu sistēmas prestiža stabilizēšanu. Tādēļ abiem institūtiem tika ieviesti amatu savienošanas ierobežojumi, kas laika gaitā ir radījuši dažādas problemātiskas situācijas.  Bakalaura darba mērķis ir noskaidrot vai tiesneša un prokurora amatu savienošanas ierobežojumi ir samērīgi un nepieciešami demokrātiskā sabiedrībā. Mērķis tiek sasniegts analizējot taisnīgas tiesas jēdzienu, tiesneša un prokurora amatus, taisnīgas tiesas ģenēzi Latvijas vēsturē konkrētos laika posmos un identificējot problēmas mūsdienu amatu savienošanas ierobežojumos. Autore veic secinājumus par analizētajām problēmām.",0
781,Latvijas tiesu nolēmumi pēc Eiropas Savienības tiesas sniegtajiem prejudiciāliem nolēmumiem,"Prejudiciālā nolēmuma institūts ir jau plaši pētīts, tomēr mazāk uzmanības tikusi pievērsta tā sekām, līdz ar to darba mērķis ir analizēt, kādas un cik saistošas ir prejudiciāla nolēmuma sekas uz dažādiem subjektiem - iesniedzējtiesu, pārējām Eiropas Savienības dalībvalstīm un pašu Eiropas Savienības Tiesu, kā arī, pētot Latvijas tiesu praksi, noteikt, cik veiksmīgi Latvijas tiesas izmanto prejudiciālā nolēmuma institūtu un ievēro Eiropas Savienības Tiesas sniegto atbildi, izskatot lietu jau pēc prejudiciālā nolēmuma procedūras.  Darba rezultātā autore nonākusi pie secinājumiem par Latvijas tiesu praksi prejudiciālo nolēmumu procedūras piemērošanā.",0
782,Testamenta apstrīdēšanas pamati.,"Autore darbā ir analizējusi testamenta apstrīdēšanas pamatus, proti, iemeslus, lai testaments nestātos likumīgā spēkā. Autore bakalaura darbā ir apskatījusi testamenta kā vienpusēja tiesiska darījuma jēdzienu, testamenta apstrīdēšanu gribas defektu ietekmē, kā arī analizējusi  Civillikuma 421. pantā iekļautā jēdziena „nespēja paust savu gribu” atbilstību 2016.gada 13.decembra ANO Konvencijai par personu ar invaliditāti tiesībām un 2013.gada 1.janvārī veiktajiem grozījumiem rīcībspējas regulējumā Civillikumā.  Darba gaitā tika noskaidrots, ka galvenie testamenta apstrīdēšanas iemesli ir saistīti ar personas gribas izteikumu un spēju to paust, kā arī pastāvošā Civillikuma 421. panta redakcija nav salāgota ar veiktajiem grozījumiem Civillikuma rīcībspējas regulējumā. Lai salāgotu Civillikuma tiesību normas, autore piedāvā veikt grozījumus pastāvošā Civillikuma 421. panta redakcijā.",0
783,Vajāšana,"Bakalaura darba tēma ir „Vajāšana”. Bakalaura darba mērķis ir veikt pētījumu par vajāšanas, – kā noziedzīga nodarījuma, – jēdziena izpratni un noziedzīgā nodarījuma sastāva pazīmēm, kurām jāiestājas, lai personu varētu saukt pie kriminālatbildības saskaņā ar Krimināllikuma 132.1pantu, ņemot vērā, ka tas ir jauns noziedzīgs nodarījums Krimināllikumā.  Lai sasniegtu mērķi, autore analizēja starptautisko regulējumu un tā ietekmi uz vajāšanas, – kā noziedzīga nodarījuma, – iekļaušanu Krimināllikumā, konstatēja, kādu tiesisko aizsardzību likumdevējs nodrošinājis līdz Krimināllikuma grozījumiem personu aizsardzībai pret vardarbību, analizēja vajāšanas, – kā noziedzīga nodarījuma, – sastāva pazīmes un kas to nošķir no Krimināllikuma 132.panta, kā arī izpētīja ārvalstu regulējumu, lai noteiktu, kā vajāšanas jēdziens tiek izprasts citās pasaules valstīs.  Atslēgas vārdi: vajāšana, noziedzīgs nodarījums, Stambulas konvencija, draudi, izsekošana, novērošana, nevēlama saziņa.",0
784,Publiskas tiesas nolēmumu kritika,"Publiska tiesas nolēmuma kritika ir personas viedoklis par tiesas nolēmumu, kas tiek pausts publiski pieejamā platformā. Mūsdienās šī kritika tiek aktīvi realizēta. Neraugoties uz to, Latvijā nepastāv vienota regulējuma vai vadlīniju, kas ļautu skaidri saprast, kāda kritika ir pieļaujama vai nepieļaujama, un kā tiesai uz to reaģēt. Darba mērķis ir noskaidrot, pēc kādiem kritērijiem vadīties personai, kura pauž publisku tiesas nolēmumu kritiku, un kā tiesai visefektīvāk uz to reaģēt. Darbā secināts, ka kritikas pieļaujamību var ietekmēt kritikas publiskošanas laiks, vieta un, galvenokārt, pamatotība un izteiksmes veids. Savukārt tiesai, ievērojot koleģialitātes principu, jāatbild tikai uz tādu kritiku, kas balstīta uz acīmredzami nepareizas izpratnes par tiesu varu vai atspoguļo nepareizu faktisko situāciju, tādējādi negatīvi ietekmējot sabiedrību.",0
785,Minoritāšu tiesību aizsardzība: Romu tautības tiesību ģenēze un evolūcija Latvijas Republikā,"Romi ir diskriminētākā minoritāte Latvijā, viņu tiesiskais stāvoklis ir aktuāla problēma arī mūsdienās. Darba mērķis ir analizēt minoritāšu tiesību aizsardzību Latvijas Republikā, padziļināti pētot romu tautības cilvēku tiesības. Darbā secināts, ka Latvijas tiesību sistēma paredz minoritāšu tiesību aizsardzību, bet, romu zemās izglītības dēļ, tiesību normas nesasniedz tiesību subjektu, tāpēc netiek pilnvērtīgi sasniegts mērķis – aizsargāt minoritātes. Latvijas Republikas demokrātiskajā režīmā valsts rūpējās par minoritāšu tiesisko aizsardzību, bet autoritārajā režīmā visa valsts uzmanība tika vērsta tikai uz latviešu nāciju. Minoritāšu (t.sk. romu) tiesības tika atjaunotas, sagrūstot autoritārajam režīmam, un to tiesību aizsardzība pastiprinājās, Latvijai iestājoties Eiropas Savienībā.",0
786,Soda noteikšanas vispārīgie principi,"Šī pētniecības darba mērķis ir aplūkot to, kā soda noteikšanas principus, nosakot vainīgajai personai soda veidu un mēru, ievēro tiesu praksē. Darbā autore pēta kritērijus, kas ir ņemami vērā pie soda veida un soda mēra noteikšanas, pēc 2013. gada 1. aprīļa, kad stājās spēkā 2012. gada 13. decembra likums “Grozījumi Krimināllikumā” un kā tie tiek ievēroti tiesu praksē.  Autore norāda uz nepieciešamību tiesām sniegt motivāciju soda veida izvēlē, vērtējot ne tikai vainīgā personību, bet noziedzīgā nodarījuma raksturu, neaprobežojoties tikai ar noziedzīgā nodarījuma smaguma pakāpes konstatēšanu, un radīto kaitējumu, jo ar katru noziedzīgu nodarījumu tiek nodarīts kaitīgums. Tāpat autore norāda uz nepieciešamību tiesām sniegt motivāciju soda mēra noteikšanā, ne tikai norādot atbildību mīkstinošo un pastiprinošo apstākļu uzskaitījumu, bet arī motivējot, kā šie apstākļi ietekmēja nosakāmo soda mēru, kā arī argumentēt, kāpēc atbildību mīkstinošie un pastiprinošie apstākļi ir konstatēti, it sevišķi, konstatējot atbildību mīkstinošo apstākli saskaņā ar Krimināllikuma 47. panta otro daļu. Lai gan likumdevējs ir noteicis, ka pie soda mēra noteikšanas ņemami vērā atbildību mīkstinoši un pastiprinoši apstākļi, autore norāda, ka praksē pastāv nelielas nepilnības ar soda mēra noteikšanu pie apstākļiem, kad atbildību mīkstinoši un pastiprinoši apstākļi netiek konstatēti. Pēc autores domām, laika gaitā tās ir iespējams novērst, pilnveidojot kritērijus, kas ir ņemami vērā pie soda mēra noteikšanas.   Atslēgas vārdi: soda noteikšanas principi, soda mērs, soda veids",0
787,Īpašuma labticīgā ieguvēja aizsardzība tiesu praksē.,"Problēma: tiesu praksē trūkst vienota īpašuma ieguvēja labticības jēdziena, veidu definējuma un saskaņotu kritēriju ieguvēja labticības konstatēšanai, pastāv pretrunas starp Satversmes tiesas konstatēto īpašnieka tiesību aizsardzības prioritāti noziedzīga nodarījuma gadījumā kriminālprocesā ar līdz tam pastāvošo tiesu praksi civilprocesā. Pētījuma uzdevums: aplūkot tiesu praksi nolēmumos par īpašuma labticīgā ieguvēja aizsardzību laika periodā no 2013.gada līdz 2017.gadam, vēršot uzmanību galvenokārt uz spriedumiem civilprocesā, analizējot tos saistībā ar līdzšinējām judikatūras un doktrīnas atziņām.   Darba mērķis: noteikt īpašuma labticīgā ieguvēja jēdzienu, pazīmes, veidus, atvieglot tā nošķiršanu no nelabticīga ieguvēja, konstatēt, kādās situācijas puse atsaucas uz savu kā īpašuma ieguvēja labticību, un secināt, vai īpašuma labticīgā ieguvēja tiesības tiesu praksē civilprocesā tiek aizsargātas arī sākotnēja noziedzīga nodarījuma gadījumā.",0
788,Žurnālistu līdzdalība kriminālprocesā. Galvenie problēmjautājumi,"Sabiedrība par noziedzīgiem nodarījumiem bieži vien uzzina no žurnālistiem. Patlaban notiek aktīvs darbs pie žurnālistu pilnvaru paplašināšanas, lai vairotu demokrātiskas sabiedrības tiesības uzraudzīt kriminālprocesu likumību. Tomēr publicitāte kriminālprocesa laikā ir saistīta ar dažādiem riskiem. Persona var tikt apmelota, pazemota, tai var tikt ievērojami apgrūtināta reintegrācijas iespēja sabiedrībā. Situāciju sarežģī personas brīvības ierobežošana. Tas viss attiecas arī uz personas tuviniekiem. Tāpēc aktuāls jautājums ir procesuālo garantiju radīšana, kas mazinātu negatīvas publicitātes ietekmi. Autors piedāvā likuma grozījumus, kas paredzētu konkretizēt sabiedrības leģitīmas intereses gadījumus, pie kuriem pieļaujama plašāka publicitāte. Tāpat autors piedāvā radīt institūciju, kas informēs ieslodzītos par to vārda figurēšanu medijos.",0
789,Fizisko personu maksātnespējas procesa prakse Latvijā un Eiropas Savienības valstīs,"Bakalaura darbā, “Fizisko personu maksātnespējas procesa prakse Latvijā un Eiropas Savienības valstīs”, galvenokārt autors pēta maksātnespējas procesa regulējumu gan Latvijā, gan Eiropas Savienības valstīs.Vai pārrobežu maksātnespējas process ir izplatīta prakse, salīdzinājumā ar Latvijas fiziskas personas maksātnespējas procesu, cik daudz tas tiek izmantots, kādas ir Latvijas regulējuma problēmas, statistika? Galvenie uzdevumi un pētījuma mērķis ir apskatīt, kādas tiesību normas regulē Maksātnespējas procesu Latvijā un Eiropas Savienībā. Maksātnespējas procesa regulējuma attīstība Latvijā, spēkā esošais regulējums attiecībā uz fizisko personu. Cik efektīvs ir process, ja salīdzina ar citām valstīm Eiropas Savienībā. Kāda statistika tiek apkopota Latvijā un vai ir publiski pieejama. Attiecībā uz pārrobežu maksātnespējas procesa fiziskajām personām, kā nosaka pārrobežu maksātnespējas procesa piemērošanu- ārvalsts elements, galveno interešu centrs, domicils. Cik pieejams ir maksātnespejas process fiziskajai personai, ja pastāv ārvalstu elements un tiek piemērota pārrobežu maksātnespējas procedūra. Vai ir pieejama vienota publiska informācija, reģistrs par pārrobežu maksātnespējas procesu fiziskajām personām, lai ieinteresētās personas vai valsts iestādes spētu novērtēt fizisko personu maksātspēju. Rezultātā autors ir guvis informāciju par fizisko personu maksātnespējas procesu Latvijā, aktuālajām regulējuma izmaiņām, procesa efektivitātes rādījumiem salīdzinājumā ar citām Eiropas Savienības valstīm, praksi, statistisku salīdzinājumu. Autors ir norādījis uz pārrobežu maksātnespējas regulējumu, tā pieejamību, efektivitāti, cik daudz tas tiek piemērots Latvijā. Atslēgvārdi: Fiziskā persona, maksātnespējas process, Latvija, Eiropas Savienība, Maksātnespējas Regula Nr.1346/2000, Maksātnespējas Regula Nr. 2015/848, UNCITRAL.",0
790,Eiropas Cilvēktiesību Tiesas spriedumu saistošais spēks un to īstenošana nacionālā līmenī,"ECT, spriedumu saistošais spēks un īstenošana nacionālajā līmenī nemainīgi ir viens no aktuālākajiem jautājumiem cilvēktiesību jomā, ņemot vērā, ka cilvēktiesību nozare nemainīgi turpina attīstīties un pilnveidoties. Tieši ar ECT judikatūru tiek uzturēta Eiropas cilvēktiesību un pamatbrīvību aizsardzības konvencijas, ECK, dzīvošana līdzi laikam, interpretējot to līdzi laikam un mūsdienu starptautiskajai sabiedrībai kā vienotam kopumam, tādejādi iespējams radot priekšstatu par de facto erga omnes efektu ECT spriedumiem. Šobrīd vienota viedokļa neesamības dēļ ECT un Eiropas Padomes Ministru Komitejai, kas veic ECT spriedumu izpildes uzraudzību, nākas saskarties ar dalībvalstu atšķirīgajām nostājām. No vienas puses, ir dalībvalstis, kas respektē ar starptautisko līgumu uzņemtās saistības, t.sk. ECT kompetenci attiecībā uz ECK pārkāpumu konstatēšanu un taisnīgas atlīdzības noteikšanu, savukārt, no otras puses ir dalībvalstis, kas neievēro ar starptautisko līgumu uzņemtās saistības, jo īpaši ignorējot ECT spriedumu izpildi un sistemātisku cilvēktiesību pārkāpumu novēršanu, atsaucoties uz subsidiaritātes principu kā prinicpu “pāri visām līgumsaistībām”.  Darbā noteiktie mērķi sasniegti, autorei analizējot ECK, ECT un Eiropas Padomes Ministru Komitejas mijiedarbību, t.sk. kāds ir dalībvalstu izplatītākais viedoklis par spriedumu saistošo spēku un spilgtākie piemēri, kad dalībvalstis neveic pilnvērtīgu spriedumu izpildi. Darba izstrādē tiek vēlreiz apstiprināts, ka vēl joprojām ECT spriedumu saistošais spēks ir aktuāls temats starptautisko cilvēktiesību kontekstā un diemžēl nākas secināt, ka vēljoprojām nepastāv vienots risinājums šim jautājumam.",0
791,Tiesvedības apturēšana civilprocesā.,"Maģistra darbā “Tiesvedības apturēšana civilprocesā” pētīts Latvijas Republikas Civilprocesa likumā regulētais tiesvedības apturēšanas institūts un tā piemērošanas problemātika, kā arī darba nobeigumā aplūkots Civilprocesa likumā nepārņemtais “blakus procesa” jēdziens, kura izpratne un iespējama expressis verbis ieviešana Civilprocesa likumā varētu būt lietderīga, lai veicinātu izpratni par apturētā tiesvedībā blakus procesa kārtībā izskatāmajiem jautājumiem. Proti, tādiem jautājumiem, kas nav saistīti ar lietu pēc būtības, bet kuru izskatīšana bez liekas kavēšanās ir nepieciešama tiesvedībā iesaistīto pušu tiesību uz taisnīgu tiesu nodrošināšanai. Darba ietvaros ir izpētīts tiesvedības apturēšanas institūta jēdziens un regulēšanas priekšmets, nošķirot šo institūtu no tādiem pēc vairākām pazīmēm līdzīgiem procesuālajiem instrumentiem kā lietas izskatīšanas atlikšana un tiesas sēdes pārtraukšana. Autors pētījis arīdzan institūta ģenēzi Latvijas teritorijā, kā arī tiesvedības apturēšanas pamatus, sistēmu un piemērojamību tiesvedības veidiem un stadijām.  Pētījuma rezultātā autors piedāvā konstatēto problēmjautājumu risinājumus ar mērķi uzlabot izpratni par tiesvedības apturēšanas institūta pareizu piemērošanu, tādējādi stiprinot procesuālās ekonomijas principu civillietu izskatīšanā.",0
792,Digitāli glabāta informācija kā pierādījumi civilprocesā.,"Maģistra darba nosaukums ir “Digitāli glabāta informācija kā pierādījumi civilprocesā”. Tēmas problemātika saistīta ar digitāli glabātas informācijas iekļaušanu rakstveida pierādījumu tvērumā, neņemot vērā tās specifiskās iezīmes.  Maģistra darba mērķis ir izpētīt digitālas formas pierādījumu civilprocesā regulējumu un praksi, risināt jautājumu par nepieciešamību izstrādāt detalizētāku regulējumu. Lai sasniegtu izvirzīto mērķi, tiks analizēts digitāli glabātas informācijas jēdziens un būtība, normatīvais regulējums un tiesu prakse. Tāpat tiks salīdzināts Latvijas un ārvalstu regulējums šajā jomā, analizēti novērtēšanas un ticamības aspekti. Darba izstrādes rezultātā tika secināts, ka tiesām nav skaidras izpratnes par digitāli glabātas informācijas būtību un pieļaujamību. Rakstveida pierādījumu noteikumi ne vienmēr var tikt piemērojami attiecībā uz digitāli glabātu informāciju.",0
793,Vēlētāju likumdošanas iniciatīva Latvijā un ārvalstīs,"Viens no tiešās demokrātijas izpausmes veidiem ir vēlētāju likumdošanas iniciatīva, kas ļauj pilsoņu kopumam piedalīties likumdošanas procesā, tādējādi izsakot savu gribu un lemjot par sev svarīgiem un nozīmīgiem jautājumiem. Vēlētāju likumdošanas iniciatīvas tiesības pastāv arī Latvijā. Maģistra darba “Vēlētāju likumdošanas iniciatīva Latvijā un ārvalstīs” rezultātā, analizējot Latvijas un citu valstu regulējumu, kā arī tiesu praksi, konstatēts, ka Latvijā vēlētāju likumdošanas iniciatīvas nespēj no likumprojekta kļūt par likumu nepietiekamas vēlētāju aktivitātes dēļ, turklāt sabiedrībā nereti rodas diskusijas par vēlētāju likumdošanas iniciatīvas regulējuma efektivitāti. Darbā sniegti ierosinājumi normatīvā regulējuma pilnveidošanai, tajā skaitā darba autore piedāvā grozīt Latvijas Republikas Satversmes 78.panta otro teikumu, paredzot iespēju Saeimai izstrādāt alternatīvu likumprojektu vēlētāju iesniegtajam, kā arī samazināt vēlētāju skaitu, kam jāpiedalās tautas nobalsošanā par vēlētāju iesniegtu, bet Saeimas neatbalstītu likumprojektu. Atslēgvārdi: tiešā demokrātija, vēlētāju iniciatīva, likumprojekts, tautas nobalsošana, Satversme",0
794,Tiesisku darījumu noslēgšana elektroniski.,"Ikdienas dinamikā fiziskas un juridiskas personas noslēdz tiesiskos darījumus ne tikai caur pārstāvjiem, bet arī, izmantojot automatizētas tehnoloģiskās ierīces bez cilvēku tiešas iejaukšanās procesā. Literatūrā šādas ierīces tiek definētas kā elektroniskie aģenti. Līdz ar to šādās situācijās iztrūkst vismaz viena darījuma dalībnieka izteikts gribas izteikums.  Maģistra darbā autore pēta elektronisko aģentu būtību un secina, ka pastāv divu līmeņu elektroniskie aģenti, proti, tādi, kurus var uztvert par komunikācijas rīkiem un tādi, kuru darbība ir ievērojami patstāvīgāka. Darba izpētes ietvaros tiek analizēti divi iespējamie elektronisko aģentu regulēšanas varianti un secināts, ka vienkāršiem komunikācijas rīkiem būtu nepieciešams noteikt, ka līgums var tikt noslēgts, izmantojot automatizētas sistēmas starpniecību, taču mākslīgā intelekta elektroniskajiem ir nepieciešams piešķirt e-personas statusu.  Atslēgvārdi: elektroniskie līgumi, internets, elektroniskie aģenti, gribas izteikums, mākslīgais intelekts.",0
795,Vides piesārņojuma krimināltiesiskais regulējums,"Cilvēks. Dzīvnieks. Daba. Visi minētie aspekti, savstarpēji mijiedarbojieties, veido mūsu pasaules, katrs tai sniedzot savu ieguldījumu un jēgu. Vide ir visu šo faktoru kopums – nodarot kaitējumu videi, mēs nodarām kaitējumu arī sev. Bieži vien cilvēki aizmirst par visu, ko mums sniedz daba, kas mūs ieskauj, un ka bez tās cilvēce iznīktu. Tīra vide un pietiekams resursu daudzums ir nepieciešams mūsu sabiedrības pastāvēšanai, jo no katra elementa, katras sugas ir atkarīga citu pastāvēšana.  Vides piesārņojums mūsdienās ir aktuāla tēma, jo šis ir pēdējais brīdis, kad cilvēkiem ir iespēja mainīt pastāvošo nolaidību attiecībā uz apkārtējo dabu. Šī ir sabiedrības pēdējā iespēja pievērsties dzīvnieku, augu un citu dzīvo organismu labsajūtas veicināšanai, tā vietā lai koncentrētos tikai uz personīgajām vajadzībām. Katram indivīdam vajadzētu apzināties savu rīcību un tai atbilstošās sekas. Katrai valstij vajadzētu izveidot tiesību sistēmu, kas nodrošina vides aizsardzību pret visa veida patvaļu, kā arī rada nosacījumus vides daudzveidības saglabāšanai nākamajām paaudzēm. Šajā darbā autore analizēs dabas vides krimināltiesiskā regulējuma attīstību un aplūkos dažādus dabas piesārņojuma veidus. Vairāki potenciālie, kā arī citās valstīs jau ieviestie tiesiskie risinājumi kaitīgo darbību ierobežošanā un vidi aizsargājošo iniciatīvu veicināšanā darbā tiks apskatīti ar mērķi ieviest modifikācijas Latvijas tiesiskajā ietvarā. Viens no nozīmīgākajiem aspektiem, kuru autore darba ietvaros vēlas uzsvērt, ir cilvēku radītais dabas vides piesārņojums un dabas resursu šķietami pašsaprotamā izmantošana personīgā labuma nodrošināšanai. Dabas vides tiesiskā aizsardzība ir perspektīva joma, kuras aktualitāte ir pieaugusi līdz ar 21. gadsimta sākumu un pakāpenisko sabiedrības uzskatu maiņu. Cilvēkiem vajadzētu nopietni apsvērt negatīvās izmaiņas faunā un florā, lai spētu novērst potenciālo kaitējumu, ne tikai koncentrēties uz aktuālo problēmu risināšanu. Rezultātā, lai cīnītos par tīru vidi un tās ilgtspējīgu attīstību, tiek ieviesti likumi, veidotas valstiskas un nevalstiskas organizācijas, kuru mērķis ir vērst cilvēku uzmanību sabiedrības kā kopuma un atsevišķa indivīda darbības sekām, kas ietekmē vidi.",0
796,Darba koplīguma nozīme darba tiesiskajās attiecībās.,"Sociālais dialogs un tā rezultātā noslēgtais darba koplīgums, ir aktuāls jautājums gan Latvijā, gan visā Eiropā, par ko liecina liels pētījumu skaits šajā jomā. Nesen – 2017.gadā tika pilnveidots Latvijas Republikas Darba likumā noteiktais regulējums attiecībā uz darba koplīgumiem un, it sevišķi ģenerālvienošanos, līdz ar to tas ir visnotaļ pamatots iemesls, lai veiktu šo grozījumu un darba koplīguma institūta sistemātisko izpēti. Autore maģistra darba ir izvirzījusi šādu pētījuma mērķi: ar normatīvo tiesību aktu palīdzību noskaidrot priekšnoteikumus darba koplīguma noslēgšanai, identificēt ar to saistītos problēmjautājumus, kā arī atrast atbildes uz tiem, izmantojot aktuālās juridiskās zinātnes atziņas un tiesu prakses materiālus. Pētījuma rezultātā izdarīti secinājumi par sociālā dialoga attīstības priekšnoteikumiem, ka arī tiek piedāvāti grozījumi Darba likumā. Tāpat darbā ir izpētīta sociālā dialoga būtība un likuma nepilnības, kuras tiek konstatētas, piemērojot darba koplīgumu regulējošās tiesību normas. Vienlaikus autore identificē iespējamos valsts atbalsta mehānismus darba koplīgumu popularizēšanai. Darbā īpaša uzmanība pievērsta sociālās partnerības attīstības nepieciešamībai. Secinājumu daļā autore izvirza ierosinājumus konstatēto problēmu risināšanai.",0
797,Kriminālprocesuālā imunitāte. Advokāta kriminālprocesuālās imunitātes problēmas,"Maģistra darbs “Kriminālprocesuālā imunitāte. Advokāta kriminālprocesuālās imunitātes problēmas.” Sniedz ieskatu Latvijas kriminālprocesā paredzētā institūta “kriminālprocesuālā imunitāte” un “advokāta kriminālprocesuālā imunitāte” izpratnē, konstatējot advokāta kriminālprocesuālās imunitātes robežas un problēmas, salīdzinājumu ar ārvalstu regulējumu un, norādot uz, autoraprāt, veiksmīgākiem un nepieciešamiem regulējuma grozījumiem. Pētot kriminālprocesuālos institūtus “kriminālprocesuālā imunitāte” un “advokāta kriminālprocesuālā imunitāte”, analizētas tiesību normas, vērtēti tiesību zinātnieku viedokļi un tiesu prakse, tādējādi apzinot tēmas problēmjautājumus un izvirzot ierosinājumus to risināšanai. Analizējot problēmjautājumus, tika konstatēts, ka, autoraprāt, Kriminālprocesa likumā ir nepieciešami atsevišķi grozījumi, kā arī tika sniegta, autora ieskatā, pareizāka tiesību normu izpratne. Darba mērķis ir apzināt kriminālprocesuālo institūtu “kriminālprocesuālā imunitāte” un “advokāta kriminālprocesuālā imunitāte” aktuālo problemātiku un, sniedzot priekšlikumus to risināšanai, pilnveidot Kriminālprocesa likuma regulējumu.  Atslēgvārdi: Kriminālprocesa likums, kriminālprocesuālā imunitāte, advokāts, konfidencialiāte, advokāta kriminālprocesuālā imunitāte, pierādījumi.",0
798,Dzīvojamo telpu īres tiesisko attiecību regulējuma problēmas.,"Maģistra darbs “Dzīvojamo telpu īres tiesisko attiecību regulējuma problēmas” sniedz ieskatu gan aktuālajos problēmjautājumos, kas pastāvējuši līdz šim dzīvojamo telpu īres tiesiskajās attiecībās, gan tajos, kas aktualizēti līdz ar jaunā likumprojekta “Dzīvojamo telpu īres likums” izsludināšanu valsts sekretāru sanāksmē 2017.gada 12.oktobrī. Pētījuma rezultātā darba autore izvirza vairākus priekšlikumus, tostarp noteikt dzīvojamo telpu īres līguma minimālo termiņu trīs gadi; attiecināt principu “pirkums lauž īri” uz dzīvojamo telpu īres līgumiem, kuri pārsniedz trīs gadu termiņu un kuri nav ierakstīti zemesgrāmatā; kā arī paredzēt kriminālatbildību par nelikumīgām darbībām, liedzot personai piekļuvi mājoklim, u.c. Atslēgvārdi: tiesības uz mājokli, dzīvojamo telpu īres līgums, izīrētājs, īrnieks, likumprojekts “Dzīvojamo telpu īres likums”.",0
799,Tiesības uz kriminālprocesa pabeigšanu saprātīgā termiņā,"Martas Bužātes maģistra darba temats ir “Tiesības uz kriminālprocesa pabeigšanu saprātīgā termiņā”. Temata aktualitāti raksturo sabiedrības pievērstā uzmanība kriminālprocesa efektivitātei, tostarp krimināllietu iztiesāšanas ilgumam. Darba mērķis ir izpētīt personu loku, kam ir tiesības uz kriminālprocesa pabeigšanu saprātīgā termiņā, kriminālprocesa ilguma ietekmējošos apstākļus un saprātīga termiņa nodrošināšanas līdzekļus. Darbā ir analizēts tiesību uz kriminālprocesa pabeigšanu saprātīgā termiņā regulējums un saturs, īstenošana un saprātīga termiņa neievērošanas sekas.  Veicot teorijas, normatīvo aktu un tiesu prakses izpēti, darba autore secina, ka tiesības uz kriminālprocesa pabeigšanu saprātīgā termiņā ir viens no taisnīgas tiesas elementiem, kas vērsts uz kriminālprocesa efektivitāti un kriminālprocesuālo attiecību taisnīgu noregulējumu.",0
800,"Neatļautas darbības ar narkotiskajām, psihotropajām un jaunām psihoaktīvajām vielām","Maģistra darba tēma ir “Neatļautas darbības ar narkotiskajām, psihotropajām un jaunām psihoaktīvajām vielām.” Darba ierobežojumi ir krimināltiesiskais regulējums Krimināllikuma 248.1, 248.2, 253., 253.1 un 253.2 panta ietvaros. Maģistra darba mērķis ir apzināt Krimināllikuma 248.1, 248.2, 253., 253.1 un 253.2 pantos paredzēto noziedzīgo nodarījumu problēmjautājumus praksē, trūkumus teorijā un rast risinājumus, kā arī salīdzināt ar attiecīgo krimināltiesisko regulējumu citās valstīs. Lai sasniegtu mērķi, izvirzīti uzdevumi: pantu juridiskā analīze, Latvijas tiesu prakses un juridiskās literatūras izpēte, problēmjautājumu un trūkumu identificēšana, salīdzināšana ar citu valstu tiesisko regulējumu, secinājumu un risinājumu izdarīšana par izpētīto. Pētījuma rezultātā kā galvenā problēma praksē identificēta subjektīvās puses nepietiekama pamatošana un teorijā: Krimināllikuma 248.1, 248.2  un 253.2 panta regulējums.",0
801,Mantojuma pieņemšana un termiņi.,"Maģistra darba “Mantojuma pieņemšana un termiņi” mērķis ir izpētīt jautājumus, kas saistīti ar mantojuma pieņemšanu gan vispārīgā kārtībā, gan ar inventāra tiesību, noteikt ar to saistītus problēmjautājumus un piedāvāt tiem risinājumus. Darbā tiek apskatīta nepieciešamība veikt precizējumus un uzlabojumus esošajā regulējumā ar mērķi pēc iespējas nodrošināt iesaistīto personu intereses. Sīkāk tiek apskatīti jautājumi saistībā ar inventāra tiesību, inventāra saraksta sastādīšanu, mantinieka atbildības apmēra noteikšanu un mantinieka tiesību iepazīties ar mantojumu, pirms tā pieņemšanas vai atraidīšanas. Kā arī darbā tiek apskatīts bezstrīdus mantošanas process notariātā un ar to saistītie jautājumi, tādi, kā zvērināta notāra noteiktie uzaicinājuma un mantojuma atklāšanās izsludinašanas termiņi un iespēja paredzēt papildu procesuālos termiņus atsevišķām mantošans procesa darbībām. Darbā ir apskatīts arī mantojuma pieņemšanas un gribas izteikuma  jautājums, ja mantojuma lietu uzsāk  kreditors. Lai sasniegtu darba mērķi, autore pēta gan Latvijas, gan ārvalstu normatīvo aktu regulējumu,  juridisko literatūru un Latvijas tiesu praksi. Darba ietvaros identificētajiem un izpētītajiem problēmjautājumiem autore  sniedz priekšlikumus normatīvo aktu  grozījumiem.  Maģistra darba secinājumi ir izklāstīti 15 īsās tēzēs darba noslēgumā.",0
802,Izmeklēšanas tiesnesis Latvijā,"Autores izvēlētais maģistra darba temats ir “Izmeklēšanas tiesneša institūts”. Cilvēktiesību garantēšana ir viens no demokrātiskās valsts pamatprincipiem, kurš jāievēro, veicot kriminālprocesu. Lai nodrošinātu cilvēktiesību ievērošanu pirmstiesas kriminālprocesā un nepieļautu neattaisnotu iejaukšanos personas dzīvē, tika ieviests izmeklēšanas tiesneša institūts. Darba mērķis ir izpētīt izmeklēšana tiesneša institūta būtību un nozīmi pirmstiesas kriminālprocesā, kā arī funkcijas. Darba uzdevumi: izpētīt Kriminālprocesa likuma regulējumu un izmeklēšanas tiesneša praksē pieņemtos lēmumus, izanalizēt izmeklēšanas tiesneša funkcijas, iepazīties ar ārvalsts regulējumu. Iegūtie rezultāti: iegūts priekštats par izmeklēšanas tiesneša funkcijām, ņemot vērā normatīvo regulējumu un izmeklēšanas tiesneša lēmumus. Apkopoti apcietinājuma piemērošanas pamati.",0
803,"Publiskas lietas, kas var piederēt privātpersonai","Maģistra darbā “Publiskas lietas, kas var piederēt privātpersonai” ir analizēts modificētais privātīpašums, kas konstatējams gadījumā, kad publiska lieta vai tās daļa atrodas privātpersonas īpašumā. Darbā pētīti privāto ūdeņu publiski tiesiskie lietošanas tiesību aprobežojumi, tauvas joslas lietošanas tiesību aprobežojumi un īpaši aizsargājamo dabas teritoriju lietošanas tiesību ierobežojumi. Darbā konstatēts privāto ūdeņu, kuros zvejas tiesības pieder valstij, tauvas joslas un īpaši aizsargājamo dabas teritoriju piešķīrums un publiskās lietas veids. Izpētīts modificētā privātīpašuma parastās un sevišķās lietošanas apjoms un tā ietekme uz īpašnieka lietošanas tiesību apjoma samazināšanos.",0
804,"Drošības naudas institūts, tā tiesiskais regulējums Latvijas Republikā un ārvalstīs","Drošības līdzeklis – drošības nauda – salīdzinājumā ar citiem drošības līdzekļiem Latvijā netiek bieži piemērots un pārsvarā to piemēro kā drošības līdzekļa – apcietinājuma – aizstājēju. Galvenās problēmas, kas iezīmējas šī drošības līdzekļa piemērošanā un, kas tiek aplūkotas šī darba ietvaros, ir atbilstoša un samērīga drošības naudas apmēra noteikšana un drošības līdzekļa – drošības naudas – būtības un iespējamo juridisko seku izskaidrošana drošības naudas maksātājam. Tāpat zināmas neskaidrības radījis likumā noteiktais pienākums iesniegt rakstveida paziņojumu par iemaksātās drošības naudas izcelsmi. Šī pētījuma mērķis ir izzināt šī brīža drošības naudas piemērošanu praksē un aplūkot minētos problēmjautājumus, kas rosinātu uz diskusijām par regulējuma pilnveidošanu. Maģistra darbs izstrādāts balstoties uz juridiskās prakses materiāliem, aptaujas rezultātā iegūtiem datiem, Latvijas Republikas un ārvalstu normatīvajiem aktiem, kā arī juridisko un citu literatūru. Darba rezultātā tiek izdarīti secinājumi par drošības naudas piemērošanu un izteikti priekšlikumi esošā regulējuma pilnveidošanai.",0
805,Akcionāru vai dalībnieku līguma tiesiskais statuss.,"Pētījumā “Akcionāru vai dalībnieku līguma tiesiskais statuss” maģistra darba autore ir apskatījusi akcionāru vai dalībnieku līguma tiesisko regulējumu Latvijas Republikā, tā vēsturisko attīstību, galvenos jautājumus un esošo tiesu praksi. Pētījuma mērķis ir noskaidrot akcionāru vai dalībnieku līguma aktuālo regulējumu un tiesisko statusu Latvijas Republikā, atsevišķās Eiropas Savienības un ārpus tās robežām esošajās valstīs, izvērtēt tā nepieciešamību un vietu kapitālsabiedrības pārvaldē, kā arī noskaidrot tā tiesiskās izpildes iespējamību un identificēt nepieciešamos uzlabojumus Latvijas Republikas tiesību aktos.   ATSLĒGVĀRDI: AKCIONĀRU VAI DALĪBNIEKU LĪGUMS, KOMERCTIESĪBAS, TIESISKAIS REGULĒJUMS, SALĪDZINOŠĀ ANALĪZE.",0
806,Motīva un nolūka ( mērķa) nozīme krimināltiesībās,"Motīva un nolūka kā noziedzīga nodarījuma subjektīvās puses pazīmju satura atklāšana, to savstarpējā mijiedarbība, iespējamā ietekme uz noziedzīga nodarījuma kvalifikāciju un galīgā soda noteikšanu ir aktuāls un juridiskajā zinātnē joprojām līdz galam neizpētīts jautājums. Pat tad, kad motīva un nolūka konstatēšanas nepieciešamība izriet, piemēram, no Krimināllikuma Sevišķās daļas panta normu tvēruma, bieži vien gan pierādīšanas subjekti, gan arī tiesas to absolūti ignorē. Vien izņēmuma gadījumos ir pamats runāt par pierādīšanas subjektu un tiesu pilnvērtīgu rīcību, kas bija vērsta uz vainīgās personas patieso motīvu un nolūku (mērķu) noskaidrošanu konkrētajā kriminālprocesā.  Pētījumā izpētīta motīva un nolūka izpratne, šo subjektīvās puses elementu konstatēšanas nepieciešamība un ar to saistītā problemātika, un nonākts pie secinājumiem, kas, cerams, būs vērtīgi un noderīgi ikvienam.",0
807,Daudzdzīvokļu dzīvojamo ēku un zemes īpašnieku tiesisko attiecību regulējums likumiskās piespiedu nomas lietās.,"Maģistra darba mērķis ir noskaidrot, vai tiesību normu gramatiskais formulējums daudzdzīvokļu dzīvojamo ēku un zemes īpašnieku starpā rada lielākos strīdus, neskaidrības un tiesvedības. Lai sasniegtu maģistra darba mērķi, tika veikta padziļināta juridiskās literatūras, normatīvo aktu, nacionālo, ārvalstu un pārnacionālo tiesas prakses, kā arī iestāžu lēmumu, likumprojektu anotāciju un Saeimas stenogrammu izpēte. Darbā tika izvērtēts piespiedu nomas tiesisko attiecību subjektu tiesiskais regulējums un savstarpējo strīdu problemātika. Maģistra darbā uzmanība tika pievērsta tiesību normu attīstības gaitai un pastāvošai tiesu praksei dalītajos īpašumos pilsētās, tieši starp zemes īpašniekiem no vienas puses un daudzdzīvokļu dzīvojamo ēku īpašniekiem no otras puses. Maģistra darba autore secināja, ka attiecības zemes un daudzdzīvokļu dzīvojamo ēkas īpašnieku starpā regulē divi likumi, kuru atsevišķās normas pārklājas un tiek neveiksmīgi sinhronizētas. Likumdevēja kļūdas rezultātā rodas lielākie strīdi, neskaidrības un tiesvedības zemes un daudzdzīvokļu dzīvojamo ēku īpašnieku starpā. Lai veidotos vienveidīga tiesu prakse zemes piespiedu nomas lietās starp daudzdzīvokļu dzīvojamo ēku un zemes īpašniekiem, tika secināts, ka tiesību normu piemērotājiem, piemērojot tiesību palīgavotus, - likumus un citus ārējos normatīvos aktus -, ir jāizmanto un jāņem vērā arī tiesību sekundāros avotus – tiesību doktrīnu un, jo sevišķi, izveidojušos judikatūru.  Tāpat maģistra darbā tika secināts, ka dalīta īpašuma likvidēšana kā piespiedu nomas problēmas atrisināšana nebūtu jāstāda par pašmērķi, jo dalīts īpašums pats par sevi nerada problēmas un tiek atzīts arī citās valstīs. Tomēr, likvidējot dalītu īpašumu, vienlaicīgi būtu iespējams risināt ar dalītu īpašumu saistītās cita rakstura problēmas, kas ir radušās vai rodas šobrīd spēkā esošā tiesiskā regulējuma nepilnību dēļ. Līdz ar to problēmas risināšana ir saistīta ar politiska un konceptuāla lēmuma pieņemšanu par to, vai Latvijā turpmāk ir pieļaujama dalīta īpašuma pastāvēšana vai arī visi dalītie īpašumi būtu jālikvidē un jāievieš Civillikumā noteiktais zemes un ēkas nedalāmības koncepts.  Maģistra darbu raksturo šādi atslēgvārdi: dalītais īpašums, zemes gabala īpašnieks, ēkas vai būves īpašnieks, daudzdzīvokļu dzīvojamā ēka, likumiskā piespiedu noma, servitūts par maksu, liettiesisks apgrūtinājums, īpašuma tiesības.",0
808,Standarta formu cīņa starptautiskajās tirdzniecības tiesībās,"Standarta formu cīņa (“battle of forms”) ir izplatīta problēma starptautiskajās tirdzniecības tiesībās, ar kur sastopas tiesas gadījumā, ja puses panāk vienošanos par līguma noslēgšanu, taču nevienojas par piemērojamajiem standarta noteikumiem.  Pētījuma mērķis ir izpētīt no ANO Konvencijas par starptautiskajiem preču pirkuma pārdevuma līgumiem izrietošās standarta formu cīņas metodes, to piemērošanas priekšnosacījumus, efektivitāti un nepilnības. Pamatojoties uz secinājumiem, pēc analoģijas izpētīt kā standarta formu cīņa var tikt risināta Latvijas normatīvā regulējuma ietvaros, kurš šobrīd neregulē minēto jautājumu, un secināt, kādi uzlabojumi būtu ieteicami Latvijas Civillikumā.   Autore secina, ka standarta formu cīņas rašanās priekšnosacījums ir standarta noteikumu inkorporācija līgumā. Autore konstatē, ka konvencijas dominējošā un Latvijas civiltiesībām pamērotākā standarta formu cīņas risināšanas doktrīna ir “last-shot” (“pēdējā šāviņa”) doktrīna. Taču tā kā “last-shot” doktrīna tiek plaši kritizēta, atbalstu sāk gūt alternatīvā “knock  out” (“izsišanas”) doktrīna. Tāpēc līguma pušu līdztiesību nodrošināšanai standarta formu cīņas gadījumā Latvijas civiltiesībās būtu ieteicams inkorporēt “knock-out” doktrīnas konceptu.  Atslēgvārdi: formu cīņa, līguma noslēgšana, noteikumu inkorporācija, “last-shot” doktrīna, “knock-out” doktrīna.",0
809,Privātpersonas tiesības apstrīdēt Eiropas Savienības tiesību aktus: Eiropas Savienības tiesas judikatūra,"Maģistra darbs “Privātpersonas tiesības apstrīdēt Eiropas Savienības tiesību aktus: Eiropas Savienības Tiesas judikatūra” ir uzrakstīts Latvijas Universitātes Juridiskās fakultātes Starptautisko un Eiropas tiesību zinātņu katedrā. Darba ietvaros autors analizē Eiropas Savienības Tiesas judikatūru attiecībā uz privātpersonas tiesībām apstrīdēt Eiropas Savienības tiesību aktus. Darba ietvaros tiek analizēta Eiropas Savienības tiesību aizsardzības mehānisma efektivitāte, tādu jēdzienu kā “reglamentējošs akts”, “īstenošana pasākumi” un “tiesību akts skar individuāli” izpratne Eiropas Savienības Tiesas judikatūrā. Noslēguma tie secināts, ka Eiropas Savienības kopējā tiesību aizsardzības sistēma ir efektīva. Vienlaikus secināts, ka ar Lisabonas līguma izdarītajiem papildinājumiem, nav ievērojami uzlabotas privātpersonas tiesības apstrīdēt Eiropas Savienības tiesību aktus tieši.",0
810,Dalība un līdzdalība noziedzīgā nodarījumā,"Maģistra darba tēma ir dalība un līdzdalība noziedzīgā nodarījumā. Darbā ir pētīti abi šie jēdzieni, to kopīgās pazīmes, kā arī dalības un līdzdalības savstarpējās norobežošanas jautājums.  Darba mērķis ir izpētīt dalības un līdzdalības institūtu tiesisko regulējumu un tiesu praksi, kā arī apzināt noziedzīga nodarījuma kvalifikācijas īpatnības gadījumā, kad noziedzīga nodarījuma izdarīšanā piedalījušās vairākas personas. Maģistra darbā lielāka uzmanība ir pievērsta kvalifikācijas jautājumam dalības un līdzdalības gadījumā, pētot atsevišķus Krimināllikuma Sevišķajā daļā paredzētos noziedzīgos nodarījumos un to kvalifikācijas problēmjautājumus. Mērķa sasniegšanai, darbā pētīta pastāvošā tiesu prakse, apkopoti dažādu autoru viedokļi, analizēti problemātiskie jautājumi šo jomu piemērošanai praksē, kā arī aplūkots ārvalstu tiesiskais regulējums dalības un līdzdalības jomā.",0
811,Atbrīvošana no kriminālatbildības slēdzot izlīgumu un Krimināllikuma sevišķajā daļā īpaši paredzētajos gadījumos,"Maģistra darba tēma ir atbrīvošana no kriminālatbildības slēdzot izlīgumu un Krimināllikuma sevišķajā daļā paredzētajos gadījumos. Persona, kas izdarījusi noziedzīgu nodarījumu, ir saucama pie kriminālatbildības un tā saņem sodu, bet Krimināllikuma 58.pantā ir paredzēti vairāki gadījumi, kad personu var atbrīvot no kriminālatbildības. Krimināllikumā ir paredzēti vairāki gadījumi, kad personu var atbrīvot no kriminālatbildības, ja tā par šo nodarījumu ir paziņojusi un izrādījusi vēlmi atklāt noziedzīgo nodarījumu. Maģistra darba mērķis ir izpētīt izlīguma institūta attīstību un tā noslēgšanas tiesiskās sekas, kā arī Krimināllikuma sevišķajā daļā paredzētos gadījumus, kad personu var atbrīvot no kriminālatbildības un tās piemērošanas priekšnosacījumus. Maģistra darba ietvaros tiks pētīts izlīguma jēdziens, analizēta izlīguma noslēgšanas gaita, noskaidrotas izlīguma noslēgšanas sekas, kā arī judikatūras un tiesību zinātnieku viedokļu analīze un analizēta Krimināllikuma sevišķajā daļā paredzēto gadījumu, kad personu var atbrīvot no kriminālatbildības, piemērošanas priekšnosacījumi. Maģistra darbā tiks aplūkota atbrīvošanas no kriminālatbildības slēdzot izlīgumu un Krimināllikuma sevišķajā daļā īpaši paredzēto gadījumu tiesu prakse. Pētāmais jautājums tiks salīdzināts ar Igaunijas, Krievijas Federācijas, Lietuvas, Vācijas Federatīvās Republikas un Ungārijas krimināltiesībām.    ",0
812,Ētiskie apsvērumi un starptautiskā nodokļu plānošana,"Nodokļu plānošanas ētiskā atspēkošana vai nosodīšanas aktualitātes iezīmējas Google, Amazon, un Starbucks nodokļu maksāšanas minimizēšanu Apvienotajā Karalistē. Tēma ir īpaši aktuāla arī šobrīd, pēc ASV Finanšu ministrijas Finanšu noziegumu apkarošanas tīkla ziņojuma par ABLV bankas darbību. Pirmskrīzes laikā apgalvojumam - „nevienam nav pienākums maksāt vairāk nodokļus, nekā tam ir ar likumu noteikts” piekristu lielākā daļa sabiedrības un industriāli attīstītās valstis. Pēc krīzes lielai sabiedrības daļai pasliktinājās finansiālais stāvoklis, pieauga nodokļu slogs. Savukārt valstīm bija jāpielieto dažādi taupības paņēmieni. Tajā pašā laikā sabiedrība uzzināja par nodokļu prakses “virtuves” noslēpumiem - starptautisku uzņēmumu pielietotajām nodokļu plānošanas metodēm.  Šiem uzņēmumiem tika pārmests, ka tie nemaksā savu godīgo daļu.   Darbā iegūtie rezultāti liecina, ka nodokļu plānošanas ētiskuma noskaidrošanā atbilde nav viennozīmīga. Ne vienmēr likumu ievērošana vērtējama kā ētiska darbība. Savukārt, likumu neievērošana var būt ētiska. Pētot pasaules dižāko prātu atziņas var secināt, ka nodokļu plānošana nav atbalstāma tādā valstī, kas nodokļus efektīvi organizē cēla mērķa vārdā, kas sabalansē sabiedrības intereses, nodrošina sabiedrības vājāko locekļu interešu aizsardzību, bet neaizskarot sabiedrības stiprāko locekļu bagātību tādā mērā, ka tie nevarētu baudīt sava kapitāla augļus.",0
813,Sodu veidu un mēru ietekmējošie apstākļi,"Maģistra darba autore Jolanta Mančinska. Maģistra darba tēma: Sodu veidu un mēru ietekmējošie apstākļi. Maģistra darba zinātniskā vadītāja: Dr.iur.prof. Valentija Liholaja. Maģistra darba aktuālais teorētiskais un praktiskais uzdevums, kas jārisina – likumdevēja Krimināllikuma 46.pantā formulēto soda noteikšanas vispārīgo principu, kuri obligāti ņemami vērā, nosakot soda veidu un mēru katrā konkrētajā gadījumā, objektīva piemērošana, tā kā konstatējams, ka ikdienā, izskatot lietas par līdzīgi izdarītiem noziedzīgiem nodarījumiem, tiesa bieži vien soda veidu un mēru piešķir formāli, īpaši neanalizējot noziedzīgā nodarījuma raksturu, radīto kaitējumu, atbildību mīkstinošos un pastiprinošos apstākļus, uzsvaru liekot uz apsūdzētā personību, kas bieži vien tiek atspoguļota pēc pašas vainīgās personas vārdiem.   Maģistra darba mērķis – teorētiski izpētīt soda veidu un mēru ietekmējošos apstākļus, kā arī izanalizēt to atšķirības tiesu nolēmumos līdzīga rakstura mantiskos noziedzīgos nodarījumos, proti, lietās par zādzību un laupīšanu izdarīšanu. Autore izpētīja soda jēdzienu, tā veidu un mēru ietekmējošo apstākļu vēsturisko aspektu, analizēja ārvalstu regulējumu par sodiem, to ietekmējošiem apstākļiem, veidiem un mēriem, Latvijā pastāvošo normatīvo regulējumu par sodiem, soda noteikšanas vispārīgos principus. Praktiskajā nodaļā autore veica pētījumu par tiesu nolēmumiem, kuros dažādas tiesas taisījušas notiesājošus spriedumus par līdzīga rakstura noziedzīgu nodarījumu izdarīšanu.",0
814,Naudas sods,"Naudas sods krimināltiesībās ir piemērojams gan kā pamatsods, gan papildsods. Iepazīstoties ar pieejamajiem statistikas datiem, naudas sods tiek piemērots daudz retāk nekā piespiedu darbs vai brīvības atņemšana. Ar Krimināllikuma grozījumiem ir būtiski palielināts jau tā reti piemērojamā naudas soda apmērs, taču praksē lielākoties naudas sods tiek piemērots minimālajā apmērā. Maģistra darba mērķis ir veikt padziļinātu pētījumu par naudas soda tiesisko regulējumu Latvijā, ārvalstīs un tā piemērošanu praksē. Tika izvirzīti sekojoši uzdevumi: 1) izpētīt naudas soda attīstību no Latvijas neatkarības atjaunošanas līdz 2018.gadam; 2) izpētīt pieejamo informāciju saistībā ar naudas sodu; 3) izpētīt pieejamo tiesu praksi; 4) veikt analīzi par naudas soda piemērošanu; 5) izpētīt naudas soda regulējumu citu valstu kriminālkodeksos.",0
815,Kompensācija par īpašuma tiesību aprobežojumu īpaši aizsargājamās dabas teritorijās.,"Latvijā daudzu sugu un biotopu stāvoklis ir nelabvēlīgs, ar vislielāko slodzi saskaras vērtības, kuras ietekmē lauksaimniecība un mežizstrāde. Ņemot vērā, ka kompensācijas regulējums ir cieši saistīts ar zemju īpašnieku attieksmi pret īpaši aizsargājamām dabas teritorijām, ir izpētīts kompensācijas par īpašuma tiesību aprobežojumu īpaši aizsargājamās dabas teritorijās tiesiskais regulējums un samērīguma ievērošana starp personai nodarītajiem zaudējumiem un kompensācijas apmēru. Izprotot dabas aizsardzības pasākumu ietekmi uz privāto zemi, ir saprotams, tieši kādus ierobežojumus un zaudējumus zemes īpašnieki cieš. Mainot šī brīža kompensācijas regulējumu, to padarot samērīgāku pret zemes īpašniekiem, ir iespējams stimulēt zemes īpašniekus, tādā veidā panākot, ka šo teritoriju apsaimniekošanā vairāk tiek ievēroti dabas aizsardzības mērķi.",0
816,Liecinieka institūts administratīvajā procesā tiesā,"Šī brīža tiesību doktrīnā nav pieejams visaptverošs liecinieka institūta raksturojums un ar tā regulējuma saistītās problēmas nav identificētas administratīvā procesa tiesībās. Maģistra darba autors ne tikai izzināja galvenās problēmas, bet arī analizēja liecinieka institūta vēsturisko attīstību dažādos vēstures posmos, salīdzināja Latvijā esošo regulējumu gan ar citu valstu administratīvā procesa regulējumiem, gan ar Kriminālprocesa likuma un Civilprocesa likuma regulējumu, analizēja tiesu statistiku un tiesu nolēmumus, kā arī izteica priekšlikumus identificēto problēmu risināšanai, ierosinot veikt grozījumus Administratīvā procesa likumā un Ministru kabineta noteikumos.",0
817,Valsts amatpersonu kriminālprocesuālā imunitāte,"Maģistra darba tēma ir valsts amatpersonu kriminālprocesuālā imunitāte, liekot uzsvaru uz Latvijas tiesību avotos noteiktiem valsts amatpersonu imunitātes subjektiem kā: parlamenta deputātiem, valsts prezidentu, tiesnešiem, prokuroriem, Valsts drošības iestāžu un Korupcijas novēršanas un apkarošanas biroja amatpersonām un tiesībsargu. Imunitātes regulējums nostāda minētās amatpersonas priviliģētākā stāvoklī, līdz ar to tiek sarežģīta kriminālprocesa gaita attiecībā uz personām, nosakot īpašu procesuālu regulējumu, kas rada vairāku pamatprincipu kolīzijas.  Maģistra darba uzdevumi ir izpētīt valsts amatpersonu kriminālprocesuālās imunitātes saturu, konstatēt pamatojumu tās apjomam, izpētīt ar tās atcelšanu saistīto procedūru, veikt tiesību avotu analīzi un izteikt priekšlikumus regulējuma pilnveidošanai pēc nepieciešamības. Darba gaitā autore nonākusi pie vairākiem secinājumiem, kas apliecina imunitātes institūta nepilnības. Kriminālprocesuālās imunitātes regulējums normatīvajos aktos ir papildināms atbilstoši esošajai situācijai un normatīvo aktu izmaiņām. Atslēgvārdi: Kriminālprocess, Valsts amatpersona, Imunitāte, Imunitātes pamats, Imunitātes atcelšanas procedūra.",0
818,Saskaņotas darbības izpratne Latvijā.,"Šajā darbā autors apskatīs saskaņotu darbību, kas ir viens no aizliegtu vienošanos veidiem, institūtu un piemērošanas praksi gan Eiropas Savienības, gan Latvijas kontekstā. Atšķirībā no konkurenci ierobežojošiem formalizētiem līgumiem un tirgus dalībnieku apvienību pieņemtiem lēmumiem, saskaņotas darbības aptver plašu sadarbības formu loku, tādēļ saskaņotu darbību pārkāpumu izskatīšanā liela loma ir judikatūrai. Latvijā visbiežāk saskaņotas darbības tirgus dalībnieku starpā ir konstatējamas publiskajos iepirkumos, kur pretendenti apmainās ar informāciju par plānoto dalību iepirkumos, kā arī saskaņo piedāvājumus, vienojoties, kurš no viņiem uzvarēs. Darbā tiks aprakstītas pazīmes, kuras liecina, ka iepirkumā varētu būt kartelis, kā arī dažādas iepirkumu dalībnieku izveidotas shēmas, kurās bieži lielu lomu spēlē tieši pasūtītājs. Tiks arī piedāvāti priekšlikumi, kuru īstenošana varētu palīdzēt atklāt un novērst slepenus karteļus publiskajos iepirkumos.",0
819,Apdrošināšanas starpnieku uzraudzības un atbildības aspekti Latvijā,"Darba mērķis ir veikt apdrošināšanas starpnieku darbības tiesiskā regulējuma analīzi,īpašu uzmanību pievēršot jautājumam par apdrošināšanas starpnieku interešu konflikta situācijām un interešu konflikta novēršanas likumdošanas aspektiem. Darba mērķa sasniegšanai autore veic Eiropas Savienības  apdrošināšanas izplatīšanas regulējuma attīstības un izmaiņu apskatu, kā arī Eiropas Savienības regulējuma analīzi kontekstā ar Latvijas normatīvo regulējumu. Problēmjautājumu identificēšanai ir nepieciešams noteikt un apskatīt: apdrošināšanas izplatīšanas tiesiskā regulējuma attīstību, apdrošināšanas izplatīšanas un starpniecības jēdzienu nošķiršanas kritērijus, apdrošināšanas starpnieku definējumā ietilpstošo subjektu loku un to interešu konflikta veidošanās aspektus un starpnieku interešu konflikta tiesiskā regulējuma analīzi. Pētījuma rezultātā autore piedāvā darba gaitā konstatēto problēmjautājumu risināšanas priekšlikumus un tiesiskā regulējuma nepilnību novēršanu.",0
820,Izvarošanas un seksuālās vardarbības kvalifikācijas īpatnības,"Izvarošana un seksuālā vardarbība ir noziedzīgi nodarījumi pret dzimumbrīvību un dzimumneaizskaramību. Diemžēl dzīvē daļa šo noziegumu paliek neatrisināti un nesodīti, jo cietušie to slēpj un neziņo varas iestādēm dažādu iemeslu dēļ, šī iemesla dēļ nav zināms patiesais izvarošanas un seksuālās vardarbības gadījumu skaits un vainīgie nesaņem sodu par savu nodarījumu. Kā vēl viena negatīva tendence ir jāmin, ka palielinās izvarošanas un seksuālā vardarbība ģimenēs, bieži vien par cietušajiem kļūst bērni, kas ir jaunāki par sešpadsmit gadiem. Tāpēc darba autore par maģistra darba tēmu izvēlējās „Izvarošanas un seksuālās vardarbības kvalifikācijas īpatnības”    Maģistra darbā tiek izpētīta Krimināllikuma jaunā redakcija un Latvijas krimināltiesiskā prakse lietās par izvarošanu un seksuālo vardarbību.    Maģistra darba mērķis ir izpētīt izvarošanas un seksuālās vardarbības kvalifikācijas īpatnības krimināltiesībās. Mērķa sasniegšanai tika izpētīta izvarošanas un seksuālās vardarbības vēsturiskā attīstība un normatīvie akti, izpētīts noziedzīga nodarījuma sastāvs, Latvijas krimināltiesiskā prakse, kā arī tika pētīti dažādu valstu krimināllikumi, kas ļāva salīdzināt kopīgās un atšķirīgās pazīmes.",0
821,Atbildību mīkstinošie apstākļi,"Maģistra darba temats ir „Atbildību mīkstinošie apstākļi.” Maģistra darba mērķis ir izpētīt atbildību mīkstinošo apstākļu teorētiskos aspektus un šo apstākļu piemērošanu praksē un ar to saistītās problēmas, kā arī izpētīt ārvalstīs pastāvošo regulējumu attiecībā uz atbildību mīkstinošajiem apstākļiem.   Maģistra darbā tiek aplūkota atbildību mīkstinošo apstākļu vēsturiskā attīstība, teorētiskie aspekti, piemērošana praksē, kā arī atbildību mīkstinošo apstākļu nozīme soda mēra noteikšanā. Nobeigumā aplūkots atbildību mīkstinošo apstākļu regulējums citās valstīs.",0
822,Tiesas nolēmuma izpilde administratīvajā procesā,"Darbā tiek pētīts tiesas nolēmumu izpildes institūts administratīvajā procesā. Autore kā galveno problēmu izvirza tiesas nolēmuma izpildes nepietiekošu efektivitāti, kas var radīt pamattiesību uz taisnīgu tiesu aizskārumu.  Pētījuma mērķis ir novērtēt tiesas nolēmuma izpildi administratīvajā procesā, kā arī radoši meklēt uzlabojumus tajā. Pētījuma mērķu sasniegšanai, autore ir izvirzījusi sekojošus uzdevumus: izpētīt tiesas nolēmuma izpildes institūta tiesisko regulējumu; veikt šī tiesību institūta tiesu prakses izpēti; veikt tiesas nolēmuma piespiedu izpildei piemērojamo tiesību normu salīdzinājumu ar citās valstīs esošo regulējumu; izstrādāt priekšlikumus tiesas nolēmuma izpildes efektivitātes uzlabošanai. Pētījuma rezultātā autore piedāvā priekšlikumus papildināt un grozīt spēkā esošās tiesību normas saistībā ar tiesas nolēmuma izskaidrošanu, izpildes sadalīšanu termiņos, izpildes seku novēršanu un sūdzības iesniegšanas termiņu. Autore arī norāda jomas, kur būtu novēršama neefektivitāte (kļūdas) esošo tiesību normu piemērošanā. Turklāt autore izstrādājusi kritēriju kopumu, kuri būtu izvērtējami tiesai, skatot prasījumu par nemantiskā kaitējuma atlīdzinājumu saistībā ar tiesas nolēmuma nepienācīgu vai neatbilstošu izpildi.",0
823,Valsts vienotā jurista profesionālās kvalifikācijas eksāmena ieviešana Latvijā,"Maģistra darba tēma ir “Valsts vienotā jurista profesionālās kvalifikācijas eksāmena ieviešana Latvijā”, un tā mērķis ir izpētīt kvalifikācijas eksāmena ieviešanas tiesisko regulējumu, tā kvalitāti un atbilstību uzstādītajam kvalifikācijas eksāmena ieviešanas mērķim, apjaust tā trūkumus, piedāvāt uzlabojumus, apzināt un  izpētīt saistītos problēmjautājumus – augstskolu un studiju virzienu akreditācija un jurista profesijas standarts.    Maģistra darba izstrādes gaitā, veicot pētījumus, secināts, ka Latvijas Republikas Tieslietu ministrijas sagatavotajos valsts vienotā jurista profesionālās kvalifikācijas eksāmena noteikumos skaidri saskatāmas vietas uzlabojumiem. Kopumā nozares regulējums uzskatāms par nepabeigtu.   Darba apjoms ir 81 lapa. Izmantoto informācijas avotu saraksts sastāv no 107 avotiem.",0
824,Mikroliegumi kā Eiropas nozīmes aizsargājamās dabas teritorijas (Natura 2000) sistēmas sastāvdaļas.,"Mikroliegumi kā Eiropas nozīmes aizsargājamās dabas teritorijas (Natura 2000) sistēmas sastāvdaļa ir aktuāla tēma tieši mikroliegumu izveides, aizsardzības, kompensāciju un īpašuma tiesību ierobežojumu kontekstā. Tēmas aktualitāti pierāda arī tas, ka tieši šobrīd Latvijā noteikt dabas skaitīšana - biotopu apsekošanu Dabas aizsardzības pārvaldes uzdevumā veic eksperti, kuri dabā apseko teritoriju. Projekta mērķis ir bioloģiskās daudzveidības apzināšana un aizsardzība. Maģistra darba mērķis ir uzzināt mikroliegumu jēdziena saturu, mikrolieguma izveides kārtību, uzzināt, kādi ir nosacījumi, lai saņemtu kompensāciju par saimnieciskās darbības un īpašuma tiesību ierobežošanu, kā arī, analizēt mikroliegumus saistībā ar Natura 2000 tīklu, kas tiek veidots vienots visā Eiropas Savienības teritorijā ar mērķi saglabāt bioloģisko daudzveidību.  Autore darbā izvirzīja sev uzdevumus – izzināt pieejamo literatūru latviešu valodā un ārzemju literatūru, rast problēmu risinājumus tiesu prakses piemēros, galvenokārt izmantojot Augstākās tiesas, Eiropas Savienības tiesas un Eiropas Cilvēktiesību tiesas judikatūru, iepazīties ar normatīvo regulējumu Latvijā, kas attiecas uz mikroliegumu izveidi.  Rezultātā autore izteic secinājumus, izvirza savus ieteikumus saistībā ar tiesisko regulējumu mikroliegumu izveides jomā, iespējamos risinājumus, lai uzlabotu dabas aizsardzību kopumā.",0
825,Sabiedriskās kārtības (ordre public)klauzula kā ārvalsts sprieduma atzīšanas un izpildes atteikuma pamats,"Sabiedriskās kārtības jēdziena interpretāciju Eiropas Savienības normatīvo aktu ietvaros veic Eiropas Savienības Tiesa. Laika gaitā Eiropas Savienības Tiesai tika uzdoti vairāki prejudiciālie jautājumi saistībā ar sabiedriskās kārtības tvērumu ārvalsts spriedumu atzīšanas un izpildes kontekstā, kas liecina par šī jēdziena nenoteiktu dabu un nepieciešamību piepildīt to ar saturu. Maģistra darba autore pētīja sabiedriskās kārtības jēdzienu un būtību, kā arī analizēja Eiropas Savienības Tiesas un Latvijas judikatūru, lai noskaidrotu, kā tiesas interpretē ordre public atrunu un kādos gadījumos šī atruna kalpo par pamatu ārvalsts tiesas sprieduma atzīšanas un izpildīšanas atteikumam starptautiskajā civilprocesā.",0
826,Aktuālās problēmas jurisdikcijas noteikšanā vecāku atbildības lietās Eiropas Savienības ietvaros,"Mūsdienās strauji pieaug ne tikai starptautisku ģimeņu, bet arī ar tām saistītu strīdu skaits,  līdz ar ko aktuāls ir jautājums par to, kuras valsts tiesā risināmi pārrobežu ģimenes strīdi vecāku  atbildības lietās. Briseles IIbis regula ir ieviesusi piekritības normu visaptverošu sistēmu, taču  būtiski ņemt vērā, ka katram no piekritības noteikumiem ir specifiskas tā piemērošanas nianses. Maģistra darba “Aktuālās problēmas jurisdikcijas noteikšanā vecāku atbildības lietās  Eiropas Savienības ietvaros” mērķis ir izpētīt Briseles IIbis regulā noteiktos piekritības  noteikumus, kā arī regulējumu saistībā ar jurisdikcijas nodošanu un paralēliem tiesas  procesiem, īpašu uzmanību pievēršot regulas normu piemērošanas problēmām praksē. Lai  sasniegtu izvirzīto mērķi, darba ietvaros izpētīta arī Briseles IIbis regulas izstrādes  nepieciešamība un analizēts regulas piemērošanas tvērums.  Darba rezultātā autore secina, ka galvenokārt Briseles IIbis regulas jurisdikcijas normu  piemērošanas problēmas saistītas ar regulā ietverto jēdzienu interpretāciju, līdz ar ko to  risinājumi atrodami Eiropas Savienības Tiesas praksē. Tāpat veicot pētījumu, autore nonākusi  pie secinājuma, ka būtisks un līdz šim neatrisināts Briseles IIbis regulas jurisdikcijas noteikumu trūkums ir forum necessitatis noteikumu neesamība.",0
827,Tirgošanās ar ietekmi: izpratne un nošķiršana no citiem noziedzīgiem nodarījumiem,"Maģistra darbs ir veltīts tirgošanās ar ietekmi sastāva pazīmju analīzei un šī noziedzīga nodarījuma sastāva norobežošanai no citiem noziedzīgiem nodarījumiem. Darbā tiek veikta pastāvošā tiesiskā regulējuma un tiesību normas vēsturiskās attīstības analīze, tiek salīdzināti dažādu valstu tiesiskie regulējumi, kā arī veikts tirgošanās ar ietekmi piemērošanas prakses izvērtējums. Šajā maģistra darbā tiek piedāvātas turpmākajai diskusijai pazīmes, pēc kurām tirgošanos ar ietekmi ir iespējams nošķirt no kukuļošanas un lobēšanas.",0
828,Nepilsoņu un nepilsoņu bērnu tiesības uz pilsonību,"Maģistra darbā analizēta nepilsoņa jēdziena būtība, salīdzināts Latvijas normatīvo tiesību aktu regulējums ar starptautiskajos tiesību aktos nostiprinātajiem principiem attiecībā uz bezvalstnieka statusu, bērna tiesībām uz pilsonību. Mērķis sniegt priekšlikumus, kā veicināt nepilsoņa statusa izbeigšanu Latvijā, jo joprojām šāds statuss tiek piešķirts jaundzimušiem bērniem.  Galvenie secinājumi: 1) nepilsonis pēc būtības ir uzskatāms par bezvalstnieku; 2) Pilsonības likumā nav pamatots bērnu dalījums grupās līdz 15 gadiem un no 15 līdz 18 gadiem; 3) Latvijai ir pienākums piešķirt pilsonību bezvalstnieku un nepilsoņu bērniem, kas dzimuši Latvijā, ja pretējā gadījumā šie bērni kļūtu par bezvalstniekiem vai nepilsoņiem. Atslēgvārdi: nepilsonis, bezvalstnieks, pilsonība, valsts nepārtrauktība, bērna tiesības uz pilsonību, naturalizācija.",0
829,Likumdevēja gribas nozīme un tās skaidrošana,"Maģistra darba temats „Likumdevēja gribas nozīme un tās skaidrošana” vērsts uz šī jautājuma sīkāku izpēti, kas līdz šim nav veikta vienkopus, atspoguļojot galvenos aspektus likumdevēja gribas jēdzienā, noskaidrošanā un nozīmē.  Likumdevēja gribas noskaidrošana un tās nozīme mūsdienu tiesiskajā sistēmā ir būtisks un tajā pat laikā padziļināti neizpētīts jautājums. Autores ieskatā likumdevēja griba kā viens no tiesību normu interpretētāju palīglīdzekļiem ir vērā ņemams, nonākot pie tiesību normu iztulkošanas. Tiesību zinātnē viedokļi atšķiras par to, vai likumdevēja griba ir nozīmīga, interpretējot, piemērojot tiesību normas. Līdz ar to, autore darbā pierāda, ka likumdevēja griba ir nozīmīga, bet ne visiem saprotama un pielietojama praksē. Autore izvirzīja mērķi noskaidrot likumdevēja gribas jēdzienu, tā pielietojumu un nozīmi jurisprudencē.",0
830,Darījuma kontakta tiesiskā daba un saistītie svešo līdzekļu pārvaldīšanas jautājumi.,"Pētījumā pamatā tiek analizētas civiltiesiskās attiecības, kas saistītas ar bankas pakalpojumu - darījuma konts. Pēdējais tiek izmantots darījumu norēķinu izpildes nodrošināšanai. Latvijas normatīvajos aktos nav paredzēts tiešs tiesisko attiecību sakarā ar darījuma kontu regulējums. Attiecīgi nav noteikta tāda konta piederība, naudas līdzekļu statuss, strīda gadījumā piemērojamas tiesību normas. Nav judikatūras, arī zinātnisku pētījumu, kas identificētu šī institūta problēmjautājumus Latvijā. Autora ieskatā, darījuma konta attiecību tiešs normatīvais regulējums ir nepieciešams, lai nodrošinātu atbilstošu to dalībnieku interešu aizsardzību. Pētījuma mērķis ir izpētīt ar darījuma kontu saistītas tiesiskās attiecības, identificēt problēmjautājumus un piedāvāt iespējamus risinājumus. Pētījumā ir apkopota informācija, kas nepieciešama minēto tiesisko attiecību izpratnei, raksturoti problēmjautājumi, piedāvāts darījuma konta tiesisko attiecību normatīvs regulējums.",0
831,Pagaidu aizsardzība pret vardarbību civilprocesā.,"anotācija  Maģistra darbā „Pagaidu aizsardzības pret vardarbību Civilprocesā” autore izpēta pagaidu aizsardzības pret vardarbību regulējuma ieviešanas praksi Latvijas tiesību sistēmā, aplūkojot un salīdzinot to ar citu valstu pieredzi regulējuma ieviešanā. Tika aplūkots pastāvošais pagaidu aizsardzības pret vardarbību regulējuma nepilnības.  Pētījuma mērķis ir noskaidrot, vai Latvijas pagaidu aizsardzības pret vardarbību regulējums ir efektīvākais veids, kā aizsargāt personas no vardarbības.  Darba uzdevums ir noskaidrot pagaidu aizsardzības pret vardarbību regulējuma nepilnības un likuma robus, aplūkojot un analizējot tiesu praksi. Izmantojot salīdzinošo metodi, tika noskaidrots, ka Latvijas izvēlētais veids, ka aizsargāt personas no vardarbības ir efektīvākais, tomēr ir neprecizitātes, kas neļauj pilnīgi izmantot regulējumu un likumdevējam būtu. Atslēgvārdi: vardarbība; aizsardzība pret vardarbību; Civilprocesa likums; salīdzinošā metode; likuma robi; aizsargājamās personas.",0
832,Piespiedu ietekmēšanas līdzekļu piemērošanas procesa juridiskām personām  problemātika,"Lai arī piespiedu ietekmēšanas līdzekļu piemērošanas process juridiskām personām vairs nav nekas jauns, tomēr praksē tas turpina sagādāt virkni problēmu. Autore darbā apskatījusi atsevišķus problēmjautājumus par piespiedu ietekmēšanas līdzekļu piemērošanas juridiskām personām procesu. Pētīta piespiedu ietekmēšanas līdzekļu piemērošanas procesa juridiskām personām būtība, kriminālprocesa principu attiecināšanu uz šiem procesiem, mēģināts noteikt subjektu loku, kam var piemērot piespiedu ietekmēšanas līdzekļus, un darbā ir arī atsevišķa nodaļa par „apsūdzību” un tās saturu procesā par piespiedu ietekmēšanas līdzekļu piemērošanu juridiskām personām. Darbā sniegts viedoklis par problemātiku praksē un piedāvāti risinājumi un uzlabojumi normatīvajam regulējumam.",0
833,Kredītiestādes klientu izpētes tiesiskie aspekti.,"В данный момент, на конец 2017 года, в Латвии, в соответствии с переносом действующих требований IV Директивы ПЛСПППФТ, уже проведен ряд изменений в нормативных актах ЛР, однако, часть правил еще следует ввести, в магистерской работе изучены возможности обеспечения полного переноса требований IV Директивы ПЛСПППФТ, а также совершенствования норм нормативных актов ЛР в соответствии с рекомендациями Группы разработки финансовых мер борьбы с отмыванием денег (FATF).  Целью магистерской работы является проанализировать обязанность одного из субъектов права – кредитного учреждения – осуществлять изучение клиента, в рамках работы детально рассматривая и анализируя правовые аспекты изучения клиента, содержащиеся в IV Директиве ПЛСПППФТ.  Ключевые слова: IV Директива ПЛСПППФТ; Рекомендации FATF; кредитное учреждение; изучение клиентов; мероприятия по изучению клиента; упрощенное изучение клиента; углубленное изучение клиента; истинный выгодополучатель; фактический владелец; централизованный реестр фактических владельцев (истинных выгодополучателей); политически значимое лицо; риск ЛСПППФТ; управление риском ЛСПППФТ.",0
834,Vienošanās process kriminālprocesā,"Maģistra darba tēma “Vienošanās kriminālprocesā”. Darbā aplūkota vienošanās procesa vēsturiskā izcelsme un rašanās priekšnoteikumi ASV.  Minētās tēmas aktualitāte ir tajā, ka  vienošanās par vainas atzīšanu un sodu ir Latvijai jauns tiesību institūts. Līdz ar to rodas virkne jautājumu, kas saistīti ar vienošanās izpratni, priekšnoteikumiem, atsevišķu likuma normu piemērošanu. Darbā izpētīta vienošanās jēdziena izpratne, vienošanās par vainas atzīšanu un sodu priekšnoteikumi Latvijas Kriminālprocesā. Izpētīta virkne problēmjautājumu, kas saistīti ar cietušā tiesību realizāciju piemērojot vienošanās procesu, prokurora loma vienošanās procesa piemērošanā. Tāpat apsūdzētā procesuālās garantijas vienošanās procesā.  Maģistra darba ietvaros izpētīti arī vienošanās  institūts un tā piemērošana Krievijas federācijas, Itālijas Republikas un Vācijas kriminālprocesuālajā regulējumā.",0
835,Valsts valodas likuma efektivitāte,"Maģistra darbā ""Valsts valodas likuma efektivitāte"" ir pētīti jautājumi, kas saistās ar valsts un pašvaldību iestāžu darbinieku valsts valodas lietojumu un ar publiski sniegtās informācijas nodrošināšanu atbilstoši normatīvo aktu prasībām.  Maģistra darba mērķis ir izvērtēt Valsts valodas likuma efektivitāti. Lai sasniegtu mērķi, izvirzīti šādi uzdevumi: 1) izvērtēt valsts valodas politikas veidošanas un īstenošanas efektivitāti; 2) izpētīt valsts valodas tiesisko regulējumu un tā efektivitāti; 3) veikt valsts valodas lietojumu regulējošo normatīvo aktu piemērošanas praktisko izpēti, kas saistīta ar darbinieku valodas lietojumu un informācijas sniegšanu publiskajā un privātajā sfērā; 4) secināt, vai valsts valodas tiesiskais regulējums tiek ievērots publisko un privāto iestāžu darbībā; 5) iepazīties ar statistikas materiāliem par pie administratīvās atbildības sauktajām personām, lai salīdzinātu un secinātu, kā tiek nodrošinātas normatīvo aktu prasības pašvaldību dibinātajās iestādēs; 6) analizēt Valsts valodas centra administratīvo pārkāpumu lietu materiālus un tiesu praksi; 7) izdarīt secinājumus, kā arī sniegt priekšlikumus normatīvo aktu pilnveidei. Maģistra darbs strukturēts trīs nodaļās ar apakšnodaļām. Pirmajā nodaļā izvērtēta valsts valodas politikas veidošanas efektivitāte un institūcijas, kas īsteno valsts valodas politiku, efektivitāte. Otrajā nodaļā pētītas pašvaldību darbinieku un deputātu valsts valodas lietojuma problēmas. Trešajā nodaļā pētītas valsts valodas lietojuma problēmas valsts un pašvaldību sniegtajā informācijā. Maģistra darba noslēgumā izdarīti secinājumi un sniegti priekšlikumi normatīvo aktu pilnveidei, lai nodrošinātu pilnīgu valsts valodas lietojuma efektivitāti publiskajā un privātajā sfērā. Maģistra darbs sastāv no 80 lappusēm, 1 tabulas, 7 attēliem un pielikumiem. Darba praktiskajā daļā veikta pielikumu un statistikas analīze, kā arī pētīta un analizēta tiesu prakse. Atslēgvārdi: valsts valoda, efektivitāte, valsts valodas politika, darbinieku valsts valodas lietojums, valsts valoda publiskajā informācijā.",0
836,Savu daļu iegādes finansēšanas aizliegums kapitālsabiedrībām.,". Savu daļu iegādes finansēšanas aizliegums ir nostiprināts Komerclikuma 241.pantā un ir attiecināms uz akciju sabiedrībām, ne sabiedrībām ar ierobežotu atbildību. Finansēšanas aizliegums ir pārņemts no Padomes Otrās direktīvas, kuras grozījumi attiecībā uz finansēšanas aizlieguma “mīkstināšanu”, šobrīd nav pārņemti Latvijas nacionālajās tiesību normās. Darba mērķis ir analizēt būtiskākos problēmjautājumus un nepieciešamību ieviest Padomes Otrās direktīvas grozījumus Komerclikumā. Lai izvairītos no finansēšanas aizlieguma attiecināmību uz Sabiedrībām ar ierobežotu atbildību, nepieciešams veikt grozījumus Komerclikumā, precizējot finansēšanas aizlieguma attiecināmību uz akciju sabiedrībām.",0
837,Nelikumīgas darbības ar finanšu instrumentiem un maksāšanas līdzekļiem,"Finanšu nozares attīstība un jaunu tehnoloģiju izveidošana rada arī jaunas iespējas veikt noziedzīgus nodarījumus tautsaimniecībā.  Lai arī tautsaimniecības intereses un personas mantiskās intereses Latvijā ir aizsargātas, un par šo interešu apdraudējumu atbildība ir regulēta, Latvijas tiesu prakse pierāda, ka noziedzīgi nodarījumi šajā jomā pastāv, kā arī rada dažādas problēmas ar šo noziedzīgo nodarījumu kvalifikāciju. Maģistra darba mērķis ir noskaidrot, kā Krimināllikuma 193. pants aizsargā tautsaimniecības intereses, personas mantiskās intereses, un, kā Krimināllikuma 193. pantā paredzētais noziedzīgais nodarījums izpaužas tiesu praksē.   Lai sasniegtu mērķi, darbā ir izvirzīti šādi uzdevumi: iepazīties ar kriminālatbildību par nelikumīgām darbībām ar finanšu instrumentiem un maksāšanas līdzekļiem vēsturisko regulējumu un tā attīstību Latvijā, veikt Krimināllikuma 193. panta juridisko analīzi, noskaidrot kādas ir kvalifikācijas problēmas praksē saistībā ar Krimināllikuma 193. pantu, kā arī apskatīt citu valstu regulējumu par nelikumīgām darbībām ar finanšu instrumentiem un maksāšanas līdzekļiem un veikt salīdzinājumu ar Latvijā spēkā esošo regulējumu. Maģistra darbā norādīta Krimināllikuma 193. panta attīstība, veikta šī panta juridiskā analīze, analizētas tiesu prakses kļūdas un sniegti secinājumi par kvalifikācijas norobežošanas problēmām.   Atslēgvārdi: finanšu instrumenti, maksāšanas līdzekļi, maksājumu karte, PIN kods, nolaupīšana, izmantošana, nelikumīgas darbības.",0
838,Latvijas Republikas nepārtrauktības doktrīna: teorētiskie un vēsturiskie aspekti,"Latvijas Republikas nepārtrauktība šobrīd jau ir neapšaubāma. Tai ir attiecināmi divi konteksti saistībā ar tiesību zinātni – nepārtrauktība starptautiskajās tiesībās un nepārtrauktība valststiesībās. No Latvijas Republikas nepārtrauktības doktrīnas izriet virkne teorētiskas pazīmes un vēsturiskas parādības, kuras ir atspoguļotas šajā darbā. Pētījuma mērķis ir visaptverošā apkopojošā pētījumā izpētīt Latvijas Republikas nepārtrauktības doktrīnas tiesībfilozofisko pamatojumu, izcelšanos un attīstību.",0
839,Eiropas vienotā viedokļa (European Consensus) jēdziens un  problemātika Eiropas Cilvēktiesību tiesas judikatūrā,"Eiropas Cilvēktiesību tiesai ir būtisks uzdevums interpretēt Cilvēktiesību un pamatbrīvību aizsardzības konvencijā nostiprinātās vērtības atbilstoši mūsdienu apstākļiem un pārmaiņām Eiropas sabiedrībā. Viens no risinājumiem, kādā veidā ir iespējams nodrošināt tiesu prakses attīstību, izšķirot strīdus par politiski un morāli sensitīviem jautājumiem, ir Eiropas vienotā viedokļa jeb Eiropas konsensusa identificēšana un piemērošana. Eiropas Cilvēktiesību tiesa konstatē Eiropas konsensusa esamību, veidojot Eiropas Padomes dalībvalstu salīdzinošo normatīvo aktu un prakses analīzi, un izvērtējot, vai pastāv kopīgas tendences vai vienots pamats noteikta jautājuma risināšanā. Situācijā, kādā tiesa nekonstatē Eiropas konsensusu, valsts rīcības brīvība noteiktā jautājuma risināšanā ir daudz plašāka. Maģistra darbā analizēta Eiropas vienotā viedokļa jeb Eiropas konsensusa jēdziens un statuss, tā identificēšana Eiropas Cilvēktiesību tiesas praksē, akadēmiskajā literatūrā veltītā kritika tā piemērošanai, kā arī iespējamie problēmaspekti un attīstības tendences, kas var veidoties nākotnē no Eiropas konsensusa piemērošanas.",0
840,"Akciju sabiedrības reorganizācija nodalīšanas ceļā - mazākuma akcionāru tiesību un interešu aizsardzība, normatīvā regulējuma efektivitāte un komerclikuma trūkumi.","Kapitālsabiedrības sadalīšana tiek uzskatīta par īpaši riskantu reorganizācijas veidu sabiedrības mazākuma akcionāriem. Lai aizsargātu mazākuma akcionāru tiesības un intereses, ir radīts un Komerclikumā iestrādāts mazākuma akcionāru aizsardzības institūts, kas balstās uz trim galvenajiem mazākuma akcionāru tiesību aizsardzības pamatprincipiem - vienlīdzība, atklātums un informācijas pieejamība, tiesiskā aizsardzība jeb tiesību aizsardzības realizācijas līdzekļi. Lai gan minētie mazākuma akcionāru tiesību un interešu aizsardzības principi ir iestrādāti Komerclikuma normās, regulējums ne vienmēr ir uzskatāms par efektīvu un piemērotu arī praksē. Autore darbā izvirza mērķi noskaidrot, cik efektīvi tiek aizsargātas akciju sabiedrības mazākuma akcionāru intereses akciju sabiedrības reorganizācijas sadalīšanas ceļā gadījumā, vai un kādas ir nepieciešamās izmaiņas Komerclikumā attiecībā uz mazākuma akcionāru tiesību un interešu aizsardzības mehānisma nodrošināšanu.   Autore secina, ka spēkā esošais Komerclikuma 353. panta ceturtās daļas regulējums attiecībā uz atlīdzības aprēķinu uzskatāms par finansiāli neizdevīgu un laikietilpīgu procesu ne tikai mazākuma akcionāriem, bet arī reorganizācijā iesaistītajām sabiedrībām, līdz ar to nepieciešami minētā panta grozījumi. Tāpat Komerclikuma 353. panta pirmās daļas piemērošana nodarīs zaudējumus iegūstošajai sabiedrībai un tās akcionāriem, tādējādi Komerclikuma 353. panta pirmo daļu nepieciešams grozīt, nosakot, ka sadalāmās sabiedrības dalībnieks ir tiesīgs pieprasīt, lai iegūstošā sabiedrība atpērk viņam piederošās iegūstošās sabiedrības daļas par atlīdzību.  Autore ierosina ieviest Administratīvo pārkāpumu kodeksā vai Komerclikumā atsevišķu nodaļu, kas noteiktu kapitālsabiedrības valdes atbildību par informācijas nesniegšanu vai nepareizas, sagrozītas informācijas sniegšanu reorganizācijas procesā iesaistītajiem mazākuma akcionāriem, tādējādi nodrošinot efektīvāku mazākuma akcionāru tiesību aizsardzību.   Atslēgvārdi: Reorganizācija, sadalīšana, nodalīšana, akciju sabiedrība, sadalāmā sabiedrība, iegūstošā sabiedrība, mazākuma akcionāri, atlīdzība, zaudējumi.",0
841,Sabiedrības ietekme likumdošanas procesā,"Sabiedrība izmanto tās ietekmēšanas metodes instinktīvi, un tādēļ kļūst apgrūtināta sabiedrības ietekmēšanas metožu efektīva pielietošana likumdošanas procesos un to ietekmēšanā, kas arī apgrūtina Saeimas spēju veidot uz sabiedrības vēlmēm orientētu politiku. Darba mērķis ir noskaidrot un analizēt sabiedrības ietekmēšanas mehānismus un sabiedrības spēju tos pielietot, kā arī sekas, ja šādu ietekmi likumdevējs ignorē.              Darba rezultāti norāda uz sabiedrības ietekmēšanas metožu hierarhiskās kārtības esamību un likumdevēju nespēju efektīvi nolasīt sabiedrības viedokli, kā arī to, ka sabiedrības uzticības rādītāji Saeimai atspoguļo sabiedrības uzskatus par likumdevēja pieņemtajiem lēmumiem un var tikt izmantoti, lai veidotu veiksmīgu plānveida politiku likumprojektu pieņemšanā.",0
842,Saprātīgs termiņš kriminālprocesā kā cilvēktiesību princips,"Maģistra darbā ar nosaukumu „Saprātīgs termiņš kriminālprocesā kā cilvēktiesību princips” tiks analizēta saprātīga termiņa nozīme un izpratne kriminālprocesā.  Darba mērķis ir noskaidrot saprātīga termiņa principa regulējumu likumā, to piemērošanu Latvijas tiesību sistēmā un  citas valstīs. Analizēt normatīvus aktus, tiesu praksi, Eiropas Cilvēktiesību tiesas nolēmumus, lai noskaidrotu saprātīga termiņa kritērijus, ko Eiropas Cilvēktiesību tiesa ir izvirzījusi valstīm.  Darba uzdevums, pirmkārt, ir noskaidrot saprātīga termiņa ievērošanas problemātiku un iemeslus, kādēļ augstākminētais princips netiek ievērots kriminālprocesā. Otrkārt, darba uzdevums ir izpētīt saprātīga termiņa pārkāpuma sekas un sniegt priekšlikumus cilvēktiesību principa ievērošanai Latvijā.  Atslēgvārdi: saprātīgs termiņš, juridiska sarežģitība, cilvēktiesību princips, kriminālprocesa pabeigšana, kompensācija.",0
843,Būtiska kaitējuma jēdziens krimināltiesībās,"Būtiskais kaitējums ir viens no vissarežģītākajiem Krimināllikumā lietotajiem vērtējuma jēdzieniem, kura saturs bieži tiesu praksē tiek piepildīts atšķirīgi.  Apzīmējot kaitīgās sekas, likumdevējs diezgan bieži izmantojis vērtējuma jēdzienu - būtisks kaitējums. Tas iekļauts gandrīz katrā piektajā Krimināllikuma normā kā noziedzīga nodarījuma sastāva pazīme, tādejādi likumdevējs šo vērtējuma jēdzienu ir atzinis kā vienu no piemērotākajiem veidiem kā veidot materiālu sastāvu. Tas savukārt norāda uz to, ka jautājums par būtiska kaitējuma saturu un izpratni kļūst arvien aktuālāks.",0
844,Seju aizsedzoša reliģiska apģērba nēsāšanas aizlieguma juridiskie aspekti,"Maģistra darba nosaukums ir ’’Seju aizsedzoša reliģiska apģērba nēsāšanas aizlieguma juridiskie aspekti’’. Paredzot aizliegumu publiskās vietās nēsāt seju aizsedzošu apģērbu, var tikt ierobežotas personas tiesības uz reliģijas brīvības ārējo izpausmi, jo reliģijas brīvības ārējā izpausme ietver arī galvassegu nēsāšanu, kas it sevišķi ir attiecināms uz musulmaņu sievietēm. Šobrīd Latvijā tiek izstrādāts likums, ar kuru tiek plānots aizliegt publiskās vietās nēsāt seju aizsedzošu apģērbu. Tādējādi ir nepieciešams apzināt, izpētīt un izvērtēt tos juridiskos aspektus saskaņā ar kuriem šāds ierobežojums būtu atzīstams par tiesisku. Maģistra darba mērķis ir to juridisko aspektu noskaidrošana un izvērtēšana, kas valstīm, tai saitā Latvijai, ir jāņem vērā, ieviešot seju aizsedzoša apģērba nēsāšanas aizliegumu publiskās vietās, lai personas tiesību uz reliģijas brīvību ierobežošana tiktu atzīta par tiesisku. Darba rezultātā autore secina, ka ieviešot šādu ierobežojumu, valstīm obligāti ir jāievēro likuma trīs kvalitātes kritērijus. Tāpat pastāv vairāki ierobežojuma leģitīmie mērķi, bet ne vienmēr un ne visos individuālajos gadījumos tie tiek atzīti par pamatotiem, jo valstīm vienmēr ir jāizvērtē ierobežojuma nepieciešamība demokrātiskā sabiedrībā: ierobežojuma samērība ar leģitīmo mērķi, sociālā nepieciešamība un likumdevēja rīcības brīvības robežas nepārsniegšana.   ",0
845,Piedziņas darbību veikšana pret parādnieka naudas līdzekļiem.,"Tiesas sprieduma piespiedu izpilde ir ļoti nozīmīgs un, jāatzīst, arī ļoti komplicēts civilprocesuāls jautājums. Ne vienmēr efektīvais un ātrais nolēmuma izpildes process, kam ir tendence iesaistīt arī ārvalsts elementu, rada nepieciešamību attīstīt un pilnveidot civilprocesuālo regulējumu attiecībā uz sprieduma piespiedu izpildi. Progresējot dažādām mūsdienīgām tehnoloģijām un cilvēku ikdienā ienākot ar vien jauniem līdzekļiem, kas piedāvā atšķirīgās situācijās uzlabotus risinājumus, civilprocess nedrīkst ieņemt stagnējošu stāvokli.  Maģistra darba mērķis ir pilnveidot Latvijas civilprocesuālo regulējumu attiecībā uz tiesas nolēmumu piespiedu izpildi, kas vērsta pret juridiskas personas naudas līdzekļiem, novēršot temata izpētes gaitā konstatētos problēmjautājumus. Lai izvirzītais mērķis būtu sasniegts, darba ietvaros ir apzinātas pastāvošās problēmas nolēmumu piespiedu izpildē, analizēta tiesu prakse, ārvalstu normatīvais regulējums, Eiropas Savienības tiesību akti.  Maģistra darba rezultātā ir izteikti secinājumi par pastāvošā regulējuma ietekmi uz parādu piedziņas procesu no juridiskās personas skaidras un bezskaidras naudas līdzekļiem. Papildus tam, ir sniegti priekšlikumi pilnveidot Latvijas civilprocesuālo regulējumu attiecībā uz sprieduma piespiedu izpildi, lai pēc iespējas pilnīgāk nodrošinātu tiesību uz taisnīgu tiesu realizēšanos.",0
846,Plēsonīgas cenas jēdziens un vērtējums Latvijas un Eiropas Savienības konkurences tiesībās.,"Maģistra darba temats “Plēsonīgas cenas jēdziens un vērtējums Latvijas un Eiropas Savienības konkurences tiesībās” ir aktuāls temats gan tiesību doktrīnā, gan konkurences tiesību iestāžu piemērošanas praksē, šī jēdziena – plēsonīga cena – pastāvošo pretrunu un neskaidrības dēļ. Praksē līdz šim nav izveidota un tiesību zinātnes eksperti nav vienojušies par vienu konkrētu plēsonīgas cenas definīciju, tieši tā iemesla dēļ, ka jēdziens katrā individuālā lietā tiek vērtēts, analizēts un definēts balstoties uz lietā pieejamajiem faktiskajiem apstākļiem. Līdz ar to darba mērķis ir definēt plēsonīgu cenu un izvērtēt pamatkritērijus, kuri jāņem vērā, lai noteiktu vai tirgus dalībnieks piemērojot plēsonīgu cenu, darījis to ar ļaunprātīgu nolūku, proti, ierobežot, deformēt un kropļot konkurenci vai noteicis to neapzināti.  Darba izstrādes laikā tika apskatīti un salīdzināti gan dažādu autoru, piemēram, J.Faull, R.Wish, R. O’Donoghue, kā arī citu autoru viedokļi, gan Eiropas Komisijas un Latvijas Republikas Konkurences padomes lēmumi, kuros tiek definēts, pirmkārt, dominējošs stāvoklis un tā ļaunprātīga izmantošana un, otrkārt, plēsonīga cena. Tāpat arī tika analizēti Eiropas Savienības (bij. Kopienu) Tiesas un Latvijas Republikas tiesas spriedumi, kuros noteikti dažādi kritēriji un vadlīnijas, iepriekšminētās problēmas izvērtēšanai. Cita starpā, autore analizē šos noteiktos kritērijus un sniedz savu viedokli vai praksē, piemēram, Latvijā, šādi kritēriji tiek ņemti vērā, vērtējot, vai piemērotā pārmērīgi zemā cena var tikt uzskatīta par plēsonīgu cenu un, kad tieši, piemērojot šādu cenu, tiek pārkāpts normatīvais akts un tiek lemts, vai tirgus dalībnieks ļaunprātīgi izmanto dominējošo stāvokli.",0
847,Sacīkstes princips civilprocesā,"Maģistra darba nosaukums ir ""Sacīkstes princips civilprocesā"". Sacīkstes princips ir viens no civilprocesa pamatprincipiem, proti, puses savas procesuālās tiesības īsteno sacīkstes formā, un tiesa lietu izspriež, vadoties no pušu iesniegtajiem pierādījumiem un izteiktajiem argumentiem. Sacīkstes princips ir pieskaitāms pie civilprocesa kopējiem jeb vispārējiem principiem, kura uzdevums ir nodrošināt likumības un līdztiesības ievērošanu nolēmumu pieņemšanas procesā, vienlaikus garantējot tiesneša neitralitāti un objektivitāti. Maģistra darba mērķis ir noskaidrot sacīkstes principa būtību un nepieciešamību civilprocesuālajās attiecībās, kā arī izpētīt Civilprocesa likuma 93. panta ceturtās daļas piemērošanu un ietekmi uz sacīksti. Tā rezultātā atklāt pozitīvos un negatīvos aspektus, izstrādāt risinājumus civilprocesuālo tiesību normu uzlabošanai, lai sekmētu efektīvu un taisnīgu civilprocesu. Izvirzītā mērķa sasniegšanai darbā risināmie uzdevumi ir šādi: 1) pamatojoties uz normatīvo aktu noteikumiem un juridiskajā literatūrā paustajām atziņām pētīt sacīkstes principa nozīmi civilprocesā; 2) atsegt pozitīvos un negatīvos sacīkstes principa aspektus spēkā esošajā procesuālajā normatīvajā regulējumā; 3) vērtēt tiesas lomu sacīkstes principa nodrošināšanā civilprocesā; 4) izdarīt secinājumus un izstrādāt priekšlikumus sacīkstes principa un to ietekmējošo procesuālo tiesību normu pilnveidošanai.",0
848,Pievienotās vērtības nodokļa izkrāpšanas novēršana,"Maģistra darba tēma ir “Pievienotās vērtības nodokļa izkrāpšanas novēršana”. Šobrīd Latvija neiekasē aptuveni 23% pievienotās vērtības nodokļa ieņēmumu, kas ir aptuveni 547 miljoni eiro. Lielu daļu pievienotās vērtības nodokļa plaisas veido PVN izkrāpšanas shēmas. Maģistra darba mērķis ir izpētīt pašreizējos tiesiskos līdzekļus cīņai ar PVN izkrāpšanu, aplūkot problemātiku saistībā ar normatīvo aktu, kas vērsti uz PVN izkrāpšanas novēršanu, piemērošanu, kā arī piedāvāt risinājumus PVN plaisas samazināšanai valstī. Lai sasniegtu izvirzītos mērķus, autors izvirza šādus uzdevumus: izpētīt un aprakstīt PVN izkrāpšanas shēmas, izpētīt un analizēt galvenos pašreizējos tiesiskos līdzekļus cīņai ar PVN izkrāpšanu, salīdzināt Latvijas un citu valstu praksi cīņai ar PVN izkrāpšanu.  Maģistra darbā autors ir norādījis uz problēmām, kas saistītas ar tiesību normu, kas vērstas uz PVN izkrāpšanas novēršanu, piemērošanu un interpretāciju, kā arī snidzis priekšlikums šo problēmu risināšanai. Tāpat autors ir sniedzis priekšlikumus PVN plaisas samazināšanai valstī.   Atslēgvārdi: pievienotās vērtības nodoklis, izkrāpšana, reversais pievienotās vērtības nodoklis,  fiktīvas sabiedrības.",0
849,Kriminālatbildība par prettiesiska labuma pieņemšanu un došanu,"Maģistra darba tēma ir “Kriminālatbildība par prettiesiska labuma pieņemšanu un došanu”. Šī darba mērķis ir izpētīt prettiesiska labuma pieņemšanas un došanas aspektus un normatīvo regulējumu Latvijā, konstatējot tā pietiekamību, un šajā sakarā pastāvošo problemātiku.  Lai sasniegtu mērķi, ir izvirzīti sekojoši uzdevumi: 1) veikt Krimināllikuma 326.2 un 326.3 pantos ietvertā prettiesiskā labuma teorētisko izpēti; 2) raksturot prettiesisku labumu un tajā ietilpstošo materiālo, mantisko un citāda rakstura labumu veidus; 3) definēt valsts un pašvaldību iestādes darbinieka skaidrojumu; 4) analizēt prettiesiska labuma kā 326.2 un 326.3 pantos minētā noziedzīgā nodarījuma sastāvu, tai skaitā subjektu loku prettiesiska labuma kontekstā, no tā nodalot valsts amatpersonas jēdzienu; 5) izpētīt citu valstu krimināltiesiskos regulējumus prettiesiska labuma sakarā; 6) konkretizēt robežu starp formas ziņā līdzīgiem noziedzīgajiem nodarījumiem – kukuļošanu, tirgošanos ar ietekmi u.tml. 7) analizēt starpnieka lomu prettiesiska labuma pieņemšanas un došanas aspektā, konstatējot tā regulējuma pietiekamību; 8) izdarīt secinājumus par prettiesiska labuma reglamentējuma pietiekamību un izteikt priekšlikumus tā turpmākai attīstībai. Darba problēmas būtība: prettiesiska labuma pieņemšanas un došanas regulējumu pietiekamība Krimināllikumā. Darba izstrādes gaitā iegūtie rezultāti ir secinājumi par Krimināllikumā reglamentēto prettiesiskā labuma kā noziedzīga nodarījuma pietiekamību.",0
850,Tiesāšanās izdevumu regulējums Latvijas tiesību sistēmā,"Pētījumā apskatīts tiesāšanās izdevumu regulējums Latvijas tiesību sistēmā, izvērtējot tiesas izdevumu mērķus un to sasniegšanu, kā arī valsts nodevas apmēra noteikšanu un atbrīvošanu no tiesas izdevumu samaksas no taisnīguma aspekta un sabiedrības viedokļa.  Pētījumā arī apskatīts jautājums par izdevumu advokātu palīdzības samaksai atlīdzināšanu tiesas procesa ietvaros.  No pētījumā iegūtās informācijas noformulēti iespējamie risinājumi, lai efektivizētu tiesāšanās izdevumu regulējumu Latvijas tiesību sistēmā un uzlabotu sabiedrības attieksmi pret tiesu sistēmu.",0
851,"Konkurenci aizsargājošo iestāžu statuss, kas izriet no tiesībām uz taisnīgu tiesu","Pētnieciskā darba mērķis ir noskaidrot Latvijas Republikas Konkurences padomes konkurences pārkāpumu izmeklēšanas procedūras atbilstību tiesībām uz taisnīgu tiesu. Lai sasniegtu šo mērķi, tika izvirzīti vairāki uzdevumi – izpētīt Konkurences padomes, Eiropas Komisijas konkurences tiesību piemērošanas procesus, kā arī citu Eiropas Savienības dalībvalstu īpatnības konkurences tiesību pārkāpumu izmeklēšanā un lēmumu pieņemšanā; noskaidrot, kādā apmērā ir piemērojamas tiesības uz taisnīgu tiesu Konkurences padomes izmeklēšanas procesā un izpētīt, kā tās tiek realizētas praksē. Maģistra darba gaitā tika secināts, ka tiesību uz taisnīgu tiesu piemērošanas konkurences tiesības aizsargājošo iestāžu izmeklēšanas procesā ir jautājums, kas kļuvis aktuālāks pēc Lisabonas līguma spēkā stāšanās. Tika izvirzīts priekšlikums apsvērt Konkurences padomei pašai nepieņemt lēmumus, ar kuriem tiek konstatēts konkurences tiesību pārkāpums un uzlikts administratīvais sods, bet nodot lietu lēmuma pieņemšanai tiesā.",0
852,Prasības nodrošinājums Eiropas Savienības Starptautiskajās privāttiesībās,"Maģistra darba mērķis ir apzināt un apkopot prasības nodrošinājuma procesa problēmas pārrobežu lietās, pētot, gan aktuālo Eiropas Savienības tiesību aktu un Latvijas Republikas normatīvo regulējumu par prasības nodrošinājuma piemērošanu un atzīšanu un izpildi citā valstī, gan tiesu judikatūru un tiesībzinātnieku atziņas. Maģistra darbā galvenokārt pievērsta uzmanība prasības nodrošinājuma būtībai un tā piemērošanai Eiropas Padomes un Komisijas regulas par jurisdikciju un spriedumu atzīšanu un izpildi civillietās un komerclietās izpratnē un Latvijas Republikas tiesu prakse šī regulējuma piemērošanā, kā arī jaunā Eiropas Kontu apķīlāšanas rīkojuma procedūras izpētei, kā rezultātā autore izdara secinājumus par problēmām un to iespējamiem risinājumiem.",0
853,Ievešana nekustamā īpašuma valdījumā piespiedu izpildes procesā.,"Maģistra darba tēma ir „Ievešana nekustamā īpašuma valdījumā piespiedu izpildes procesā”. Mājokļa neaizskaramība un tiesības uz īpašumu ir nostiprinātas Latvijas Republikas Satversmē un Latvijai saistošajos starptautiskajos cilvēktiesību dokumentos, kas nozīmē to, ka nedrīkst patvarīgi vai nelikumīgi apdraudēt kāda mājokļa neaizskaramību, kā arī to, ka īpašuma tiesības var ierobežot vienīgi saskaņā ar likumu. Līdzšinējā tiesu prakse Latvijas Republikā liecina par pastiprinātu uzmanību šim jautājumam. Atsavinot īpašumu piespiedu kārtā ir jāievēro visu procesā iesaistīto personu tiesības, un tā kā nereti tas skar arī īpašumā dzīvojošos īrniekus un viņu ģimenes locekļus, tad jāuzsver, ka šis jautājums līdz šim nav tiesiski atrisināts. Maģistra darba mērķis ir aplūkot ievešanas valdījumā problemātiku Latvijā, izpētīt ārvalstu pieredzi un tiesu praksi Latvijā attiecībā uz ievešanu nekustamā īpašuma valdījumā, uzsverot problēmjautājumus, un sniegt priekšlikumus esošā tiesiskā regulējuma pilnveidošanai un grozīšanai. Darbā apskatīts gan Latvijas, gan ārvalstu normatīvais regulējums jautājumā – ievešana nekustamā īpašuma valdījumā, kā arī apkopota un analizēta tiesu prakse Latvijā par pētāmo jautājumu, kas rada iespēju iezīmēt būtiskākās problēmas un rast iespējamos risinājumus attiecībā uz ievešanu nekustamā īpašuma valdījumā tiesiskā regulējuma pilnveidošanu.  Pētniecības un analīzes rezultātā tika noskaidrots, vai ar ievešana nekustamā īpašuma valdījumā iesaistīto personu tiesību aizsardzības līmenis ir pietiekams, kā arī, vai ir pietiekoši procesuālie līdzekļi, kas nodrošina šo personu tiesību aizsardzību.  Darba nobeigumā ir piedāvāts sniegt priekšlikumus normatīvā regulējuma par ievešanu valdījumā pilnveidošanai.  Atslēgvārdi: valdījums, izpilde, tiesu izpildītājs, ievešana nekustamā īpašuma valdījumā, īre.",0
854,Kriminālprocesa rezultātā radītā kaitējuma atlīdzināšanas tiesiskā regulējuma problēmas,"Maģistra darbs ir veltīts tiesiskā regulējuma, kas nosaka nelikumīga vai nepamatota kriminālprocesa rezultātā privātpersonai radītā kaitējuma atlīdzināšanu pilnveidošanai. Darbā tiek konstatētas un analizētas svarīgākās problēmas pašreiz Latvijā spēkā esošajā tiesiskajā regulējumā, kas nosaka nelikumīga vai nepamatota kriminālprocesa rezultātā privātpersonai radītā kaitējuma atlīdzināšanu, sniegti autora priekšlikumi, ar mērķi sekmēt konstatēto problēmu novēršanu ar jauna tiesiskā regulējuma pieņemšanu likumprojektā „Kriminālprocesā un administratīvo pārkāpumu lietvedībā nodarītā kaitējuma atlīdzināšanas likums”.",0
855,Apelācijas instances tiesas procesa efektivizēšana civilprocesā.,"Vispārējās jurisdikcijas tiesas, kas skata strīdus apelācijas kārtībā, arī 2017. gadā ir pārpludinātas ar neizskatītām lietām. Līdz ar to strīdu izskatīšana aizvien vēl būtiski apgrūtina civiltiesiskās apgrozības intereses. Darba mērķis ir atrast efektīvus veidus, kā uzlabot apelācijas instances tiesas procesu, pirmkārt, lai mazinātu tiesās uzkrāto lietu skaitu un veicinātu procesa ātrumu, otrkārt, veicinātu sabiedrības uzticību tiesu varai. Pētījuma rezultātā tiek piedāvāti praktiski risinājumi apelācijas instances tiesas spriedumu kvalitātes uzlabošanai, kā arī, baltoties uz ārzemju pieredzi, piedāvāti vairāki Civilprocesa likuma grozījumi.",0
856,Nāvessods kā tiesību uz dzīvību apdraudējums,"Maģistra darbā analizēta nāvessoda piemērošanas problemātika un tā pretruna tiesībām uz dzīvību.  Izpētes rezultātā secināts, ka nāvessods nevar tikt uzskatīts par soda veidu, bet gan valstiski izdarītu slepkavību. Ar nāvessoda palīdzību nav iespējams sasniegt soda mērķus, bet gan iebaidīt.  Izņēmums, kad pieļaujama valstiski izdarīta slepkavība ir citādi nenovēršamu, cilvēku dzīvībai pastāvošu briesmu gadījumā, kad neeksistē citi, tiesību mazāk ierobežojoši līdzekļi.  Nepieciešams starptautiski noteikt un darīt saistošu tiesību uz dzīvību sākuma brīdi un piemērot atbilstošus augļa aizsardzības pasākumus. Atslēgvārdi: nāvessods, sods, tiesības uz dzīvību, dzīvība, soda efektivitāte, embrijs.",0
857,Testamenta apstrīdēšana.,"Autore maģistra darbā ir pētījusi testamenta apstrīdēšanas tiesiskos aspektus, testamenta vietu un ietekmi mantojuma tiesībās, izvirzījusi un piedāvājusi pastāvošo problēmjautājumu risinājuma koncepciju. Pētījuma gaitā autore analizēja pastāvošo situāciju Civillikuma Mantojuma tiesību daļas regulējumā gan attiecībā uz testamenta apstrīdēšanas priekšnoteikumiem, gan kopsakarā ar citiem tiesību institūtiem, piemēram, neatņemamās daļas tiesīgie un mantinieki. Apskatīts arī testamentārās mantošanas institūts kopumā no vēsturiskā aspekta nolūkā veicināt izpratni par tā attīstību un izmaiņām laika gaitā. Pētījuma rezultātā autore piedāvā iespējamos veidus kā atrisināt pastāvošās būtiskākās problēmas, kuras sastopamas šī brīža regulējumā, vienlaikus veicot arī Civillikuma testamentārās mantošanas institūta modernizāciju.",0
858,Kriminālprocesa dalībnieku ar speciālajām zināšanām darbības tiesiskais regulējums kriminālprocesā,"Maģistra darbs „Kriminālprocesa dalībnieku ar speciālajām zināšanām darbības tiesiskais regulējums kriminālprocesā” sniedz iespēju iepazīties ar dažādiem kriminālprocesa dalībniekiem, kuru darbību veikšanai ir nepieciešamas speciālas zināšanas. Maģistra darba mērķis ir izpētīt juridisko literatūru, analizēt tiesu praksi un aplūkot ārvalstu normatīvo regulējumu, kas attiecas uz kriminālprocesa dalībniekiem ar speciālajām zināšanām, kuriem ir tiesības piedalīties kriminālprocesa darbību veikšanā. Maģistra darba uzdevums ir izpētīt kriminālprocesa dalībnieku ar speciālajām zināšanām jēdzienu, darbības regulējumu un nozīmi kriminālprocesa darbību veikšanā. Pētījuma rezultātā autore sniedz secinājumus un priekšlikumus apzināto problēmu risināšanai.",0
859,Izmeklēšanas tiesneša institūts,"Autores izvēlētais maģistra darba temats ir „Izmeklēšanas tiesneša institūts.” Pēc autores domām šis pētījums ir aktuāls ar to, ka cilvēktiesību garantēšana un kontrole pār to ierobežošanu pirmstiesas kriminālprocesā vienmēr ir bijusi kā galvenais kriminālprocesuālais mērķis, proti, nodrošināt taisnīgu un objektīvu kriminālprocesa norisi bez liekas iejaukšanās personas dzīvē. Lai kriminālprocesa mērķa sasniegšana netiktu apdraudēta, ir nepieciešamas amatpersonas, kuras nodrošina personas tiesību un likumīgo interešu ievērošanu pirmstiesas kriminālprocesā. Šobrīd, galvenokārt, šī pienākuma pildīšana ir uzticēta izmeklēšanas tiesnesim. Maģistra darbs sastāv no četrām nodaļām, no kurām pirmajā nodaļā tiek apskatīta izmeklēšanas tiesneša institūta būtība un nozīme, tā izveidošanās vēsturiskā attīstība, tiek aplūkotas arī ārvalstu cilvēltiesību kontroles mehānismu īpatnības; otrajā – tiek aplūkota izmeklēšanas tiesneša loma tādu procesuālo piespiedu līdzekļu piemērošanā kā drošības līdzeklis – apcietinājums, kā arī izdošanas apcieitnājums, trešā nodaļa satur izmeklēšanas darbību uzskaiti, kuru veikšanai, lai iegūtos pierādījumus izmantotu pierādīšanā, nepieciešama izmeklēšanas tiesneša atļauja, uzsvaru liekot uz kriminālprocesā visbiežāk izvēlēto izmeklēšanas darbību – kratīšanu, ceturtajā nodaļā īsi tiek apskatīta izmeklēšanas tiesneša loma tādu Kriminālprocesa likumā noregulētu jautājumu ietvaros kā: procesuālās sankcijas, aresta uzlikšana mantai, ar brīvības atņemšanu nesaistīta drošības līdzekļa piemērošanas lēmuma pārsūdzēšana, kā arī minimāli ieskatu vēršot uz kārtību un nosacījumiem, attiecībā uz atbrīvošanu no aizstāvja darba apmaksas.  Darbs kopumā sastāv no 61 lapaspusēm.  Atslēgas vardi: cilvēktiesības, pirmstiesas kriminālprocess, izmeklēšanas tiesnesis, patvaļas kontrole",0
860,"Kriminālprocesuālā aizturēšana, tās reglamentācija un problēmas","Maģistra darbā “Kriminālprocesuālā aizturēšana, tās būtība un problēmas” galvenokārt tiek pētīts kriminālprocesuālās aizturēšanas institūta pašreizējais regulējums Kriminālprocesa likumā un ar to saistītās problēmas praksē, kas izriet no nepilnīgā normatīvā regulējuma un nepareizas šī institūta izpratnes. Kriminālprocesa likumā ir ietveri dažādi kriminālprocesuālās aizturēšanas veidi, kas nav skaidri viens no otra nošķirti, līdz ar ko, aizturēšanas piemērošana praksē, noved pie prettiesiskas personas brīvības atņemšanas. Darba rezultātā tiek secināts, ka nepieciešams veikt grozījumus Kriminālprocesa likumā nosakot stingrāku kārtību aizturēšanas piemērošanai, kā arī izdalot atsevišķi gadījumus, kad ar aizturēšanu tiek iegūts aizturētā statuss kriminālprocesā.",0
861,Nelikumīgas darbības ar finanšu instrumentiem un maksāšanas līdzekļiem,"Maģistra darbā ir analizēts viens no mūsdienu aktuālākajiem tautsaimniecības jomas noziedzīgiem nodarījumiem, kas saistīts ar nelikumīgām finanšu instrumentu vai maksāšanas līdzekļu darbībām. Attīstoties straujai finanšu instrumentu un maksāšanas līdzekļu nozīmei cilvēku ikdienas dzīvē, kā arī to dažādo maksāšanas karšu lietošanai, kuras nav emitējusi kredītiestāde, ir nepieciešams rast tiesisku risinājumu, kas būtu pielāgots finanšu tirgus apstākļiem un krimināltiesisko attiecību regulējumam. Pētījuma rezultātā izvirzīti secinājumi par finanšu instrumentu un maksāšanas līdzekļa jēdzienu, izmantošanas iespējām, kā arī Krimināllikuma 193. panta paredzētā noziedzīgā nodarījuma kvalifikācijas problemātikas iemesliem un to iespējamiem risinājumiem.",0
862,Juridisko personu atbildība par noziedzīgiem nodarījumiem,"Lai arī 2016.gadā skaits par piespiedu ietekmēšanas līdzekļu piemērošanu juridiskajai personai ir salīdzinoši būtiski pieaudzis, tomēr, to kopējais skaits 25 pret kopējo noziedzīgo nodarījumu skaitu, kas tiek paveikts juridisko personu labā, ir procentuāli niecīgs. Tas liecina, ka praksē juridiskajai personai piemērojamo piespiedu ietekmēšanas līdzekļu institūts nestrādā, jo nav noregulēts pareizs procesuāls mehānisms kā institūcijām rīkoties, lai juridiskai personai noziedzīga nodarījuma veikšanā piemērotu kādu no Krimināllikumā noteiktajiem piespiedu ietekmēšanas līdzekļu veidiem. Tādēļ autore izvēlējās rakstīt maģistra darbu par tēmu „Juridiskās personas atbildība par noziedzīgiem nodarījumiem”, kura mērķis bija izpētīt juridiskajai personai piemērojamo piespiedu ietekmēšanas līdzekļu krimināltiesiskos aspektus, identificējot to nepilnības teorijā un praksē, kā arī piedāvāt iespējamos problēmu risināšanas priekšlikumus. Autore ir izdarījusi būtiskus secinājumus un izteikusi priekšlikumus: 1) krimināltiesību sistēmā nav formulēti atbildību pastiprinošiem un mīkstinošiem apstākļiem analoģiskie apstākļi juridiskām personām, autore piedāvā tos ieļaut Krimināllikumā, papildinot Krimināllikumu ar 70.10 pantu; 2) Piespiedu ietekmēšanas līdzekļu izpildes likuma tiesību normas nav samērotas ar Krimināllikuma normām, jo paredz kaitējuma atlīdzināšanu, kas kā piespiedu ietekmēšanas līdzeklis ir izslēgts no Krimināllikuma ar 2013.gada 1.aprīli, darbā tiek piedāvāts veikt redakcionālus grozījumus Piespiedu ietekmēšanas līdzekļu izpildes likumā, lai samērotu tā normas ar aktuālo Krimināllikuma redakciju 3) tiek secināts, ka mantas konfiskācija kā juridiskās personas piespiedu ietekmēšanas līdzeklis nav samērīgs, jo no tā cieš ne tikai juridiskās personas uzņēmējdarbība, bet arī tās kreditori, līdz ar to, pārņemot ārvalsts pieredzi, autore virza priekšlikumu šī juridiskās personas piespiedu ietekmēšanas līdzekļa izslēgšanai no Krimināllikuma.",0
863,Nekustamā īpašuma tirgus tiesiskā regulējuma realitāte un  tiesību efektivitāte (2006-2016.g),"Ņemot vērā, ka 1995.gada un 2007.gada krīzes ievērojami nobremzēja nekustamā īpašuma tirgus veidošanas procesu Latvijā, šodien ir vērojams aktivitātes pieaugums visās nekustamā īpašuma tirgus jomās, kaut gan par pilnīgi sakārtotu nekustamā īpašuma tirgu runāt vēl pāragri. Tieši tāpēc darbam ir liela nozīmē tālākai nekustamā īpašuma tirgus attīstībai. Tajā tie aplūkota nekustamā īpašuma tirgus situācija sākot ar pirmskrīzes periodu un izanalizēti vissaktuālākie jautājumi, par kuriem pēdējo gadu laikā spriež visi nekustamo īpašumu tirgus speciālisti. Pirmā darba nodaļa ir vispārēja nodaļa, kurā informācija tiek sniegta, lai sagatavotu lasītāju turpmākajām tēmām un iepazīstināt ar galvenajiem nekustamā īpašuma nozares aspektiem. Otrā daļā autore ir aprakstījusi nekustamā īpašuma tirgus situāciju sākot ar 2006.gadu, pamatojoties uz lielāko mekustamo īpašumu uzņēmumu ikgadējiem pārskatiem. Šī nodaļa iepazīstinās lasītāju ne tikai ar krīzes apstākļiem un sekām, bet arī ar vairākiem tiesiskā regulējuma grozījumiem. Trešajā darba nodaļā galvenā loma tiek veltīta jaunajam likumprojektam par nekustamā īpašuma reģestrēšanas kārtību. Tieslietu ministrija sadarbībā ar Latvijas Zvērinātu notāru padomi gatavo priekšlikumus nekustamo īpašumu darījumu jomas sakārtošanai, tajā skaitā apsverot obligātas notariālā akta formas ieviešanas iespējas atsavināšanas darījumos.  Ceturtā nodaļa ir cieši saistīta ar Latvijas Zvērinātu notāru padomes piedāvāto likumprojektu, jo tajā tiek apskatīta šodienas situācija zemesgrāmatas valsts nodevas politikā. Piektā nodaļa ir veltīti likumprojektam, kura ievešana varētu sekmēt turpmākai nekustamā īpašuma tirgus sakārtošanai. Šajā nodaļā ir aprakstīts Latvijas nekustamo īpašumu darījumu asociācijas priekšlikums par nekustamo īpašumu aģentu sertificēšanu, t.i. atzīšanu par reglamentētas profesijas subjektu. Tas liktu nekustamā īpašuma tirgus dalībnieķiem koriģēt līdz šim ierasto rīcību, kura veidota atbilstoši pastāvošajai neefektīvajai kārtībai, kā arī pilnībā izdzēstu “melno mākleru” jēdzienu no Latvijas nekustamo īpašumu tirgus prakses. Pētijuma rezultātā autore ir izvirzījusi 13 secinājumus un priekšlikumu tirgus turpāmai attīstībai.  Atslēgvārdi: nekustamais īpašums, tiesiskais regulējums, efektivitāte",0
864,Lietas izskatīšanas bez pierādījumu pārbaudes un ar to saistīta problemātika,"Maģistra darba autore izvēlējusies tematu “Lietas izskatīšana tiesā bez pierādījumu pārbaudes un ar to saistīta problemātika”, jo uzskatīja to par aktuālu izpētīt kopsakarā ar teorijas atzinām, atzītu un kvalificētu specialistu viedokļiem, kā arī pastiprinātu uzmanību vēršot tiesu praksei un tajā pastāvošo problemātiku.  Pierādījumu pārbaudes neizdarīšana ir viens no vienkāršoto procesu veidiem, kas paātrina tiesas procesu un lieta ātrāk tiek atrisināta, taču tas var būt saistīts ar vairākām nepilnībām praksē -  parādījusies zināma problemātika ar noziedzīgo nodarījumu kvalifikāciju, netiek pilnībā izvērtēta apsūdzētā vaina noziedzīga nodarījuma izdarīšanā un citi. Kā vienu no maģistra darba izstrādāšanas mērķiem autore izvirzīja izpētīt un izanalizēt Kriminālprocesa likuma normas attiecībā uz lietas izskatīšanu tiesā neveicot pierādījumu pārbaudi.  Maģistra darba autore apskatīja un atspoguļoja tiesu praksē konstatētos problēmjautājumus, izdarīja secinājumus un piedāvāja savu risinājumu minētās problemātikas novēršanai.  Sagatavojot maģistra darbu, autore izmantoja Eiropas savienības normatīvo regulējumu, Latvijas Republikas normatīvos aktus, Eiropas un Latvijas tiesu praksi,  zinātnisko un mācību literatūru.   Atslēgvārdi:  vienkāršotie procesi, lietas izskatīšana tiesā bez pierādījumu pārbaudes, iztiesāšana, pierādījumu pārbaude.",0
865,Kriminālatbildība par nelikumīgām darbībām ar automatizētām datu apstrādes sistēmas resursu ietekmēšanas ierīcēm un tās sistēmas traucēšanu,"Maģistra darba mērķis ir analizēt kriminālatbildību par automatizētas datu apstrādes sistēmas ietekmēšanas ierīcēm un darbības, kas var ietekmēt sistēmu.  Lai sasniegtu pētāmā darba mērķi, tiek apskatīts kibernozieguma institūta starptautiskais regulējuma saturs, analizēti iemesli kibernozieguma institūta straujai attīstībai krimināltiesību nozarē. Analizēti Krimināllikuma 243.-244.pantā paredzētie noziedzīgā nodarījuma sastāvi, konstatētas problēmas Krimināllikuma 243.-244.pantu piemērošanai un piedāvāti risinājumi šo noziedzīgo nodarījumu kvalifikācijai un norobežošanai no citiem noziedzīgiem nodarījumiem, kas paveikti automatizētās datu apstrādes sistēmās, salīdzināti un analizēti ārvalstu Krimināllikumu normas, un tiesu prakse. Zinātniskā pētījuma rezultātā autors secina, ka būtu nepieciešams grozīt un papildināt atsevišķas Krimināllikuma normas, lai pilnvērtīgi varētu piemērot Krimināllikuma 243.-244.pantu. Kā arī likumdevējam dot skaidrojumu dažu pantu dispozīcijās ietvērtajiem jēdzieniem, piepildot tos ar saturu.",0
866,No ieslodzījuma nosacīti pirmstermiņa atbrīvoto personu uzraudzība,"Ne vienmēr likumpārkāpējam ieslodzījumā ir jāatrodas tik ilgi, cik to paredz tiesas spriedums. Krimināllikums paredz iespēju nosacīti atbrīvot no pilnīgas soda izciešanas personu, kura izcietusi daļu no soda. Nosacīti pirmstermiņa atbrīvotajām personām tiek piemērota uzraudzība, kuru veic Valsts probācijas dienests. Maģistra darba mērķis ir izpētīt un spēt pamatot nosacītas pirmstermiņa atbrīvošanas nozīmi un nepieciešamību, kā arī izpētīt elektroniskās uzraudzības priekšrocības, trūkumus, attīstību. Darba uzdevumi ir izpētīt nosacītas pirmstermiņa atbrīvošanas priekšnosacījumus, procesuālo kārtību, iepazīties ar normatīvajiem aktiem, kas regulē nosacītu pirmstermiņa atbrīvošanu no soda, kā arī atbrīvoto uzraudzību, salīdzināt ar ārvalstu praksi, konstatēt nepilnības normatīvajā regulējumā. No pētījuma izriet, ka normatīvie akti detalizēti regulē nosacīti pirmstermiņa atbrīvoto personu uzraudzību, taču pastāv arī vairākas problēmas. Darbā tiek sniegti ieteikumi situācijas uzlabošanai.",0
867,Komercnoslēpuma aizsardzība un tā ietekme uz personas tiesībām iegūt informāciju,"Eiropas Savienības dalībvalstu atšķirīgais normatīvais regulējums komercnoslēpuma aizsardzībā un 2016. gadā pieņemtā Komercnoslēpuma aizsardzības dirketīva ir raisījusi plašas diskusijas šo tiesību ietekmē uz sabiedrības tiesībāms uz informāciju. Tādēļ darbā tiek izpētīts un izanalizēts tiesību uz informāciju nozīmīgumus demokrātiskā sabiedrībā, nonākot līdz šo tiesību būtības un piemērošanas jomu noskaidrošanai. Tāpat tiek vērtēta un analizēta komercnoslēpuma aizsardzības būtība un tvērums. Tiek izvērtēti un salīdzināti gan ECT, gan EST, Eiropas valstu un ASV normatīvais regulējumus un tiesu spriedumi, kā arī tiek apskatīti dažādi tiesībzinātnieku viedokļi, lai noskaidrotu galvenos problēmjautājumus tiesību uz informāciju piemērošanā saistībā ar komercnoslēpuma aizsardzību.",0
868,Medicīniska rakstura piespiedu līdzekļi un audzinoša rakstura piespiedu līdzekļi kriminālprocesā: reglamentācijas un piemērošanas problēmas,"Sabīna Markova – Medicīniska rakstura piespiedu līdzekļu un audzinoša rakstura piespiedu līdzekļi kriminālprocesā – reglamentācijas un piemērošanas problēmas. Kriminālprocesa mērķis ir pēc iespējas efektīvāk un pilnīgāk novērst noziedzību un veicināt tiesiskās apziņas stabilizēšanu valstī. Darba mērķis – veikt izpēti sevišķajos kriminālprocesos, kuros noziedzīgā nodarījuma izdarītājs ir atzīts par ierobežoti pieskaitāmu vai nepieskaitāmu personu, vai noziedzīgā nodarījuma izdarītājs ir nepilngadīga persona. Ņemot vērā, ka abos procesos ir sevišķs noziedzīgā nodarījuma subjekts, arī procesuālā kārtība un sodīšanas sistēma ir atšķirīgas – vienā gadījumā var notikt process par medicīniska rakstura piespiedu līdzekļu noteikšanu, bet ja noziedzīgā nodarījuma izdarītājs ir nepilngadīga persona pret to var notikt process par audzinoša rakstura piespiedu līdzekļu piemērošanu. Izpētes gaitā mērķis ir noskaidrot esošās problēmas tiesību normu piemērošanā un problemātiku, kura rodas procesuālo darbību veikšanā.  Darbs sastāv no ievada un četrām nodaļām, četrām apakšnodaļām. Pirmajā nodaļā sniegts pārskats par medicīniska rakstura un audzinoša rakstura piespiedu līdzekļu kā sevišķu procesu izpratni un to attīstību Kriminālprocesa likumā, apskatot laika gaitā veiktos grozījumus. Otrajā nodaļā tiek veikta izpēte par medicīniska rakstura piespiedu līdzekļu būtību, to veida izvēli un grozīšanas vai atcelšanas kārtību, bet trešajā nodaļā tiek veikta izpēte par audzinoša rakstura piespiedu līdzekļu būtību, to veida izvēli un izpildi. Ceturtajā nodaļā apskatīta un analizēta ārvalstu prakse medicīniska rakstura un audzinoša rakstura piespiedu līdzekļu krimināltiesiskajā institūtā.  Darbs izstrādāts balstoties uz Latvijas Republikas normatīvajiem aktiem, juridiskajām publikācijām, tiesību literatūru un tiesu praksi. Izstrādes gaitā analizētas normatīvā regulējuma nepilnības, tostarp apzinātas tiesību normu piemērošanas problēmas. Darba noslēguma daļā formulēti secinājumi un izvirzīti iespējamie risinājumi.  Atslēgas vārdi: medicīniska rakstura piespiedu līdzekļi, audzinoša rakstura piespiedu līdzekļi, ierobežota pieskaitāmība, nepieskaitāmība, nepilngadīgais, kriminālprocess.",0
869,Analoģijas piemērošanas robežas tiesību teorijā un praksē. Piemērošanas problēmas privāttiesībās,"Maģistra darba (turpmāk – Darbs) tēma ir “Analoģijas piemērošana tiesību teorijā un praksē. Piemērošanas problēmas privāttiesībās.”  Privāttiesību horizontālais tvērums rada daudz problēmu, tiesību normu piemērotājam izvēloties atbilstošāko risinājumu, piemēram, lai viena no pusēm būtu pēc iespējas apmierināta un otra puse tajā pašā laikā ciestu ne vairāk kā tā būtu nodarījusi kaitējumu pirmajai. Lai arī privāttiesisku strīdu izšķiršanā būtiska loma ir pušu argumentācijai un mazākam tiesas piespiešanas mehānismam kā no tiesas, tā no likumdevēja pieņemto normatīvo aktu puses, tas nedod pamatu tiesai rīkoties patvaļīgi, bet ievērot zināmus noteikumus analoģijas piemērošanā. Darba galvenais mērķis ir noskaidrot faktisko situāciju analoģijas piemērošanā privāttiesisku strīdu izšķiršanā praksē kopsakarā ar kopējo analoģijas piemērošanas teoriju. Kā viens no Darba papildus mērķiem ir noskaidrot, vai Latvijas tiesas rīkojas atbilstoši analoģijas piemērošanas teorētiskajām nostādnēm. Visbeidzot, kā pēdējais Darba mērķis ir noskaidrot, vai līdzšinējā Latvijas tiesu prakse un judikatūra pirms šī Darba tapšanas ir tikusi pamatota ar pareizu analoģijas piemērošanu, kas vienlaikus nozīmētu arī pareizu tiesību normu piemērošanu.  Viens no Darba uzdevumiem ir izpētīt un noskaidrot, vai tiesas, strīdu izšķiršanai privāttiesībās pielietojot analoģijas metodi, ņem vērā analoģijas piemērošanas priekšnoteikumus, tos vērtē, kā arī atturas no analoģijas piemērošanas, ja tas ir aizliegts. Otrkārt, Darba uzdevums ir izpētīt cilvēka pamattiesību trejkāršo ietekmi analoģijas piemērošanā privāttiesībās, proti, vai Latvijas Republikas Satversmes VIII nodaļā minētās pamattiesības ir tieši attiecināmas uz strīda izšķiršanu civillietās. Visbeidzot, kā Darba uzdevumu var minēt atsevišķu Latvijas tiesu spriedumu, kas tiek izmantoti par jaunu spriedumu veidošanas pīlāriem, analīzi analoģijas piemērošanā. Pētniecības gaitā autors ir secinājis, ka darba strīdos vēl joprojām darbiniekam par piespiedu dīkstāvi, ja tas piespiedu dīkstāves laikā ir veicis darbu citā darba vietā, tiek izmaksāta starpība vai netiek izmaksāta nekāda atlīdzība, pamatojoties uz Latvijas Republikas Augstākās tiesas Senāta (turpmāk – Senāts) 2003.gada 5.novembra spriedumu lietā Nr.SKC – 534. Autora ieskatā, tiesa, izspriežot lietu, nepareizi piemērojusi analoģiju, pamatojot to ar cilvēktiesībām pretējiem argumentiem, līdz ar ko piespiedu dīkstāve jāapmaksā pilnā apmērā neatkarīgi no tā, vai darbinieks pēc atlaišanas turpina strādāt citur, vai arī likumdevējam jāpieņem alternatīvs regulējums darbinieka tiesību aizstāvībai, ja iedibinātā judikatūra netiks mainīta.",0
870,Vairāki cēloņi kā atbildība priekšnoteikums deliktu tiesībās.,"Lai arī cēloņsakarības vērtēšanai Latvijas deliktu tiesībās tiek izmantots sine qua non tests, attiecīgais tests ir nepilnīgs, jo tas nesniedz taisnīgu un loģisku risinājumu lietās, kur kaitējumu ir izraisījuši vairāki cēloņi. Maģistra darbā “Vairāki cēloņi kā atbildības priekšnoteikums deliktu tiesībās” pamatā ir aplūkoti ārvalstu doktrīnās paustās atziņas, kā arī tiesu prakse, kura atspoguļo iespējamos cēloņsakarības noskaidrošanas mehānismus lietās, kur kaitējumu izraisījuši vairāki cēloņi. Darbā analizēta cēloņa, cēloņsakarības un  sine qua non testa izpratne un tā loma Latvijas un ārvalstu deliktu tiesībās. Atslēgas vārdi: cēlonis, cēloņsakarība, sine qua non, vairāki cēloņi, adekvātā cēloņsakarība, būtiskais faktors, civiltiesiskā atbildība, NESS tests.",0
871,Tiesības uz privāto dzīvi vārda brīvības kontekstā,"Tiesiskā demokrātiskā valstī tautai, kas ir neatdalāmi saistīta ar valsti, ir tiesības iegūt informāciju par valstī notiekošajiem procesiem un aktuālajiem jautājumiem, kā rezultātā tauta kā indivīdu kopums ir spējīga realizēt valsts efektīvu līdzdalību saistošo lēmumu procedūrā. Taču tiesiskā demokrātiskā valstī vārda brīvība nav absolūta, līdzīgi kā daudzas citas pamattiesības, arī tā pakļaujas ierobežojumiem un nosacījumiem. Viens no šiem ierobežojumiem ir privātās dzīves aizsardzība. Autores mērķis šajā darbā ir aplūkot tiesības uz privāto dzīvi vārda brīvības kontekstā, uzsverot preses brīvības kā vienas no vārda brīvības formām mijiedarbību ar indivīda tiesībām uz privāto dzīvi. Pētījumā, analizējot tiesību uz privāto dzīvi vārda brīvības kontekstā normatīvo regulējumu, kā arī tiesu praksi, un, balstoties uz citu valstu pieredzi, autore nonāca pie secinājumiem, kas, iespējams, būs noderīgi pareizo robežu noteikšanai starp vārda brīvību un tiesībām uz privāto dzīvi.",0
872,Civilprocesālais regulējums par ievešanu valdījumā - problemātika un ārvalstu prakse.,"Bakalaura darbā apskatīti aktuālie problēmjautājumi, kuri saistīti ar civilprocesuālo regulējumu par “ievešanu valdījumā”. Gan praksē, gan skaidrojumos, gan plašsaziņas līdzekļos bieži nākas saskarties ar šī tiesību institūta problēmjautājumiem, tieši attiecībā uz “ievešanu valdījumā”. Šis ir nozīmīgs tiesību institūts, kuru realizē ar zvērinātu tiesu izlipldītāju starpniecību tiesiskas valsts tiesību sistēmā pie nolēmumu izpildes un ieguvēja tiesībām tikt ievestam valdījumā jauniegūtajā īpašumā. Darba mērķis ir apzināt un izpētīt pašreizējo regulējumu, tā trūkumus, ārvalstu pieredzi un praksi, sniegt ieskatu plašsaziņu līdzekļu publikācijās un ar secinājumu starpniecību rast iespējamos risinājumus problēmas risinājumā. Ar šādu secinājumu starpniecību rast efektīvu un taisnīgu risinājumu starp parādnieku, trešajām personām un ieguvēju.",0
873,Mediju loma starptautiskajos noziegumos,"Mūsdienās dzīve bez informācijas, kas nāk no publiskās telpas nav iedomājama, kas nozīmē, ka arī ne bez medijiem. Mediju galvenais uzdevums izsenis ir bijis objektīvas informācijas sniegšana, bet šī uzdevuma nepildīšanas rezultātā visvairāk cieš tieši sabiedrība. Tomēr neskatoties uz šo visiem zināmo patiesību, starptautisko krimināltiesību jomā pastāv gadījumi, kad medijs ir rīkojies pāri savām pilnvaru robežām. Līdz ar to, par darba mērķi tika izvirzīts apskatīt trīs starptautiska nozieguma dalības veidus, tas ir, mediju kā uzkūdītāju paveikt starptautisku noziegumu; mediju kā starptautiska nozieguma atbalstītāju; mediju kā starptautiska nozieguma organizētāju. Kā arī vienlaikus apskatīt, vai pastāv kādi mediju kontroles mehānismi, kas sekotu mediju varas bīstamais izlietošanai un sniegt ieteikumus to uzlabošanai. Darbā autore paskaidro mediju kā juridiskas personas atbildības nošķiršanu no to vadītāju, darbinieku (autoru) atbildības.  Autore izdarījusi secinājumu, ka vairākos gadījumos starptautisko krimināltiesību jomā ir secināms, ka medijs ir bijis starptautiska nozieguma dalībnieks.",0
874,Veselīgs uzturs kā cilvēka veselības elements: tā saturs un realizācija Latvijā,"Bakalaura darbā pētīts veselīga uztura nodrošinājums tiesību aktos, kā arī analizētas tiesības uz veselību un veselības aizsardzības tvērumu Satversmē, citu valstu konstitūcijās, starptautiskos tiesību aktos un cilvēktiesību sistēmās.Darba mērķis ir noskaidrot, kāda ir valsts rīcības brīvība sociālo tiesību nodrošināšanā, kāpēc ir nepieciešams veselīga uztura regulējums tiesību aktos, kā arī analizēt šī jautājuma problemātiku Latvijā.Darba rezultātā tiek piedāvāti ieteikumi veselīga uztura regulējuma nodrošināšanā tiesību aktos, tādā veidā paplašinot sociālo tiesību loku veselības nozarē.",0
875,"Nekustamā īpašuma atsavināšanas sabiedrības vajadzībām tiesiskā regulējuma saturs, tā piemērošana realizējot “Rail Baltica” projektu","Latvijā ir paredzēts veikt valsts vēsturē lielāko nekustamo īpašumu atsavināšanu. Tās mērķis ir nodrošināt dzelzceļa līnijas “Rail Baltica” izbūvi Latvijas teritorijā. Pētījuma mērķis ir analizēt tiesības uz īpašumu aizsardzību, kritērijus, kas pieļauj aizsardzības izņēmumus. Kā arī analizēt šobrīd pastāvošā nekustamā īpašuma atsavināšanas tiesiskā regulējuma efektivitāti, aplūkojot to kopsakarā ar nekustamo īpašumu atsavināšanu “Rail Baltica” projekta vajadzībām. Iegūtie rezultāti norāda uz nepietiekami efektīvu pašreizējo tiesisko regulējumu. Pētījumā ir identificēti tā trūkumi un sniegti priekšlikumi par nepieciešamajiem grozījumiem tiesību aktos.",0
876,Fiktīvi un simulatīvi atsavinājuma līgumi- to atpazīšana un problemātika.,"Bakalaura darba tēma ir “Fiktīvi un simulatīvi atsavinājuma līgumi- to atpazīšana un problemātika.” Darbā notiek pētījums par simulatīviem un fiktīviem atsavinājuma līgumiem, to tiesu praksi un normatīviem aktiem, kas ļauj noskaidrot kā šis jautājums tiek regulēts Latvijā, kādi ir izplatītākie šādu darījumu veidi, kāda iemesla dēļ šie darījumu noslēgti, kā šos darījumus atpazīt, kādas problēmas var rasties un kā tās atrisināt.   Darba mērķis ir izzināt fiktīvu un simulatīvu darījumu tiesisko regulējumu un tiesu praksi, raksturojot galvenās šo darījumu īpatnības, noskaidrot šo darījumu galvenās problēmas tiesību sistēmā un atrast risinājumus šīm problēmām.Darba mērķa sasniegšanai izvirzītie uzdevumi ir: 1) Izpētīt zinātnisko literatūru, veikt analīzi un atrast galvenās fiktīvos un simulatīvos darījumus raksturojošās pazīmes; 2) Izpētīt normatīvos aktus un tiesu praksi, kas attiecas uz fiktīviem un simulatīviem darījumiem; 3) Atrast izplatītākos fiktīvos un simulatīvos darījumus, saprast to veidošanu un novēršanu; 4) Atrast galvenās problēmas, kas saistītas ar fiktīviem un simulatīviem darījumiem un sniegt priekšlikumus šo problēmu risināšanai. Autoram saistībā ar darbu radās secinājumi par fiktīvo un simulatīvo atsavinājuma darījumu problēmām tiesu sistēmā un risinājumiem, kas varētu palīdzēt šo problēmu atrisināšanā. Bakalaura darbs sastāv no 4 nodaļām. Pirmajā nodaļā tiek runāts par fiktīvu un simulatīvu darījuma jēdzienu un regulējumu. Otrajā nodaļā raksturoti izplatītākie fiktīvie un simulatīvie darījumi. Trešajā nodaļā tiek raksturotas fiktīvu un simulatīvu darījumu pazīmes kādas redzamas tiesu praksē. Ceturtajā nodaļā autors apraksta galvenās šo darījumu problēmas un kādi varētu būt šo problēmu risinājumi.",0
877,"Darba devēja uzteikums, kas saistīts ar darbinieka uzvedību un profesionālajām spējām.","Bakalaura darba tēma ir “Darba devēja uzteikums, kas saistīts ar darbinieka uzvedību un profesionālajām spējām”.  Bakalaura darba objekts - darba tiesisko attiecību izbeigšana. Bakalaura darba mērķis ir sniegt nepieciešamo informāciju un zināšanas par darba tiesisko attiecību izbeigšanas pamatiem Latvijas Republikā, analizējot darba līguma izbeigšanas tiesiskos pamatus, konkrēti darba devēja uzteikuma gadījumā, kā arī noskaidrot darba tiesisko attiecību izbeigšanas būtību, izpētīt uzteikuma veidus, atklāt nepilnības, sniegt secinājumus un priekšlikumus, un vērst uzmanību uz atšķirībām regulējumā starp Baltijas valstīm. Iegūtie pētijumi sniedz nepieciešamo informāciju par bakalaura darba pētamo tēmu. Darba izstrādes pamatā tika izmantotas analīzes, sintēzes, indukcijas, dedukcijas un salīdzinošā metode. Darba struktūru veido anotācijas latviešu un angļu valodā, ievaddaļa, 4 nodaļas ar apakšnodaļām, secinājumi un priekšlikumi par aplūkojamo tēmu, izmantotās literatūras saraksts un pielikumi. Kopējais darba apjoms 50 lapas. Atslēgvārdi: darba devēja uzteikums, darbinieks, darba līgums.",0
878,Soda noteikšana par vairākiem noziedzīgiem nodarījumiem,"Sodīšana ir atbilde uz personas izdarītu noziedzīgu nodarījumu. Personai, izdarot vairākus noziedzīgus nodarījumus, sods tiek noteikts, izanalizējot katru noziedzīgu nodarījumu atsevišķi, bet pēc tam, atsaucoties uz tiesību normas konkrētu daļu, tiek noteikts galīgais sods, pēc izdarīto noziedzīgo nodarījuma kopības. Sods tiek noteikts atbilstoši Krimināllikumam, lai īstenotu soda mērķi, proti, nodrošinātu sabiedrības drošību, panāktu taisnīgumu, sodītu vainīgo pesonu par tās izdarīto noziedzīgo nodarījumu, resocialzētu sodīto personu, kā arī, lai notiesātā persona, un arī citas personas ievērotu likumus, un atturētos no noziedzīgu nodarījumu izdarīšnas.    Bakalaura darba temats ir “Soda noteikšana par vairākiem noziedzīgiem nodarījumiem”. Darbā pētīta soda noteikšanas vēsturiskā attīstība, soda jēdziens un mērķis, kā arī vispārīgo principu nozīme soda noteikšanā, tiesu prakse un salīdzinājums ar ārvalstu krimināllikumu regulējumu. Tas tika veikts, lai uz šīs izpētes pamata autore varētu secināt, kā un vai, tiesas nosakot galīgo sodu, piemēro pareizu jeb precīzu Krimināllikuma tiesību normu, kā arī, vai sastādot spriedumu, tiek pietiekami motivēta izvēle, kāpēc ir noteikts tieši tāds sods, kāds norādīts, un pie kā var novest sprieduma nepilnības.  Darba autore secināja, ka tiesai sastādot spriedumu, netiek norādīta pilnīga informācija par to, pēc kāda principa tiek noteikts galīgais, pēc noziedzīgo nodarījumu kopības, kas var novest pie kļūdainas normas piemērošanas.",0
879,Piedziņas vēršana uz darba samaksu un tai pielīdzinātiem maksājumiem.,"Bakalaura darbs veltīts piedziņas vēršanas uz darba samaksu un tai pielīdzināmiem maksājumiem izvērtēšanai. Bakalaura darba mērķis ir pētīt piedziņas būtību, piedziņas vēršanas uz mantu vispārīgo kārtību, piedziņas vēršanas uz personas naudas līdzekļiem  īpatnības, kā arī piedziņas vēršanu pret nepilngadīgas personas darba samaksu un citiem naudas līdzekļiem. Lai sasniegtu bakalaura darba mērķi, autors ir aplūkojis Latvijas un ārvalstu normatīvos aktus, juridisko literatūru, publikācijas, kā arī Latvijas tiesu praksi. Bakalaura darba pētījuma rezultātā izstrādāti secinājumi un priekšlikumi sprieduma izpildes institūta uzlabošanai, kā arī Civilprocesa likuma un Darba likuma grozījumiem.  Atslēgvārdi: Civilprocesa likums, civilprocess, piedziņa, piedziņa uz darba samaksu, sprieduma izpilde, piedziņas ierobežojumi.",0
880,Latvijas valsts dibināšanas juridiskais raksturojums,"Bakalaura darba mērķis ir analizēt ar Latvijas valsts izsludināšanu saistītos tiesību aspektus un politisko situāciju Baltijas jūras reģionā. Aplūkojamais laika periods ir no 1917. gada līdz 1920. gadam.  Mērķa sasniegšanai tiek izvirzīti vairāki uzdevumi: izprast Krievijas impērijas sabrukuma iemeslus un jaunu valstu veidošanās priekšnosacījumus, skaidrot Latvijas valsts izsludināšanas juridiskās īpatnības, kā arī apzināt lielvalstu attieksmi attiecībā uz jauno valstu rašanos Baltijas reģionā un to atdalīšanos no Krievijas impērijas.  Darba rezultātā tiek secināts, ka Latvijas Republikas izsludināšana kļuva iespējama pateicoties divu impēriju – Vācijas impērijas un Krievijas impērijas – sabrukumam. Latvijas valsts proklamēšanas brīdī neatbilda klasiskajām valsts pazīmēm. Tā vairāk atgādināja Vīnes skolas prof. Georga Jellineka teorijā atrodamo apzīmējumu – valsts fragments.  Tomēr, kā pierāda Latvijas vēsture, „fragments” ir pierādījis savu dzīvotspēju. Darba izstrādes rezultātā tiek apstiprināta tēze, ka nav pamata apšaubīt valsts izsludināšanas tiesiskumu un pamatotību tikai tāpēc, ka valsts proklamēšanas brīdī valstij iztrūkst kāda no klasiskajām valsts pazīmēm. Būtiska ir valsts „dzīvotspēja”, kas pamatojas tautas nepārprotami skaidri izteiktā gribā pēc sava valstiskuma, latviešu tautas gadījumā – Latvijas Republikas. Nav ne mazākā pamata apšaubīt tiesības Latvijas tautai 2018. gadā atzīmēt valsts 100 gadu jubileju. Atslēgvārdi: pašnoteikšanās tiesības, proklamēšana, Tautas padome, suverēnā vara, Latvija",0
881,Valsts amatpersona kā noziedzīga nodarījuma subjekts,"Visos laikmetos valsts, neskatoties uz valdības formu un iekārtu, prasīja, prasa un prasīs no amatpersonām, lai tās pilda savus dienesta uzdevumus tā, lai tas atbilst īpašām prasībām. Gadījumā, ja amatpersonas izdarījušas kādus sabiedrībai kaitīgus nodarījumus, kas kvalificējami kā noziedzīgi nodarījumi, likumdevējs par to paredzējis kriminālatbildību. Apveltot īpašo kategoriju personas ar speciālo pilnvarojumu, kas ir nepieciešams, lai īstenotu valsts varu, valsts var noteikt īpašas prasības amatpersonu atbildībai.  Sakarā ar to, jautājumi par valsts amatpersonu kā noziedzīga nodarījuma subjektu vienmēr tiek pētīti un ir aktuāli, jo valsts amatpersonas, kas ietekmē valsts attīstību un kārtību,  ar savu prettiesisko rīcību var apdraudēt valsts un sabiedrības intereses.",0
882,Bruņoto spēku pielietošana saskaņā ar Apvienoto Nāciju Organizācijas Drošības Padomes mandātu,"Šī bakalaura darba mērķis ir analizēt Apvienoto Nāciju Organizācijas rīcību miera apdraudējuma, miera pārkāpuma vai agresijas akta rezultātā, ko viena valsts veic pret otru valsti. Agresija ir viena no pasaules lielākajām problēmām, un pietiekoši nozīmīgs jautājums, lai Apvienoto Nāciju Organizācijas ik dienu strādātu pie tā novēršanas un veiktu visus preventīvos darbus, lai agresija starp Nācijām uzliesmotu retāk. Darbā aplūkots šobrīd spēkā esošais tiesiskais regulējums, kas regulē lēmuma pieņemšanu starptautiskā miera uzturēšanas jautājumos. Darbā tiek pētīts vai šāds regulējums veicinās politisko, ekonomisko, reliģisko, sociālo un kultūras vajadzību viedokļu nesakritības rezultātā izveidojušos agresiju samazināšanos. Secīgi noskaidro vai agresija starptautisko tiesību ietvaros ir pietiekoši precīzi definēta, lai izstrādātu visaptverošu mehānismu cīņā ar to. Darbā tiek analizēts vai šāds mehānisms jau mūsdienās ir veiksmīgi izstrādāts vai arī pasaule mērķtiecīgi uz to virzās.  Darba mērķis ir apstiprināt galveno hipotēzi – Apvienoto Nāciju Organizācijas Statūtiem nav pietiekošs tiesiskais regulējums, kas pieļauj samērā plašas interpretācijas iespējas jautājumu lemšanai par miera uzturēšanas pasākumiem. Atslēgvārdi: miera uzturēšana, miera ieviešana, miera apdraudējums, miera pārkāpums, agresijas akts, bruņots iebrukums, kolektīvā pašaizsardzība",0
883,Izmeklētājs kriminālprocesā,"Bakalaura darba tēma ir “Izmeklētājs kriminālprocesā”, ar mērķi raksturot izmeklētāja statusu Kriminālprocesa likumā un noskaidrot, kāda ir uzraudzība pār izmeklētāja darbu. Lai īstenotu izvirzīto mērķi, autore veica literatūras analīzi un Valsts Policijā strādājošo izmeklētāju aptauju. Pētījuma rezultātā autore secina, ka normatīvajos aktos nav noteikta augstākās izglītības nepieciešamība izmeklētājam, tāpēc autore ierosina papildināt likumus, ar grozījumiem par augstākās juridiskās izglītības nepieciešamību, kā arī profesijas klasifikatorā iekļaut amatu izmeklētājs. Lai veicinātu atklāto lietu daudzumu autore ierosina likumā noteikt, ka izmeklēšanas grupu sastāvā jāiekļauj vismaz viens izmeklētājs ar darba pieredzi ne mazāku par 5 gadiem. Autore uzskata, ka tas veicinātu lielāku atklāto lietu daudzumu.",0
884,Sīkā huligānisma kvalifikācijas problēmas,"Bakalaura darba tēma ir „Sīkā huligānisma kvalifikācijas problēmas”. Bakalaura darba mērķis ir izpētīt un noteikt sīkā huligānisma kā administratīvā pārkāpuma jēdzienu, sastāvu, tā kvalifikācijas pazīmes, nozīmi un konstatēt piemērošanas problēmas praksē. Mērķa sasniegšanai tika izvirzīti četri uzdevumi.  Bakalaura darba ietvaros tā autore sīkā huligānisma kopsakarā analizē 150 tiesas spriedumus (administratīvā pārkāpuma lietās un krimināllietās), laika posmā no 2013. gada līdz 2017.gadam, izvelkot no tiem galvenās atziņas saistībā ar sīkā huligānisma, autoresprāt, galvenajiem, bakalaura darbā aplūkotajiem jautājumiem. Papildus tam tiek aplūkoti un analizēti 50 novadu pašvaldību saistošie noteikumi no pieciem Latvijas Republikas plānošanas reģioniem, lai rastu padziļinātu izpratni par normatīvajos aktos noteikto sabiedriskās kārtības regulējumu. Darba rakstīšanas gaitā autore izdarīja vairākus secinājumus, kur svarīgākie saistīti tieši ar sīkā huligānisma pārkāpuma sastāva elementu pazīmju daudzveidību, kas mēdz novest pie nepareizas kvalifikācijas piemērošanas. Tāpat likumā nav ietverts izsmeļošs pazīmju uzskaitījums, tādējādi, sīkā huligānisma tvērumu iespējams paplašināt t.i. jēdzieni ir vispārējas nozīmes, un to saturiskais piepildījums nav atrunāts normatīvajos aktos, tādējādi atstājot brīvu vaļu to interpretētājam.",0
885,Tiesneša goda un cieņas aizsardzība Latvijas Republikā,"Demokrātiskas tiesiskas valsts vērtību sistēmā noteikti principi ,kurus valsts pienākums ir ne tikai ieverot, bet arī nodrošināt, viennozīmīgi šiem principiem pieskaitāmi Cilvēka gods un cieņa ir viena no būtiskākajām konstitucionālajām vērtībām, kas cilvēkam piemīt neatkarīgi no personiskajām īpašībām,  kuru saskaņā ar demokrātiskās tiesiskas valsts vērtību sistēmu valstij ir ne tikai jāievēro , bet arī jānodrošina.  Tiesnešu goda un cieņas aizsardzības nepieciešamība noteikta ar uzlikto amata pienākumu pildīšanu. Pētnieciskā darba izpētes robežas ir tiesnešu goda un cieņas aizsardzība Latvijas Republikā ,kā demokrātiskā tiesiskā valstī. Autore izpēta tiesu varas vietu un lomu demokrātiskā valstī, tās pamatprincipus, tiesnešu lomu tajā un  atbilstību šiem pamatprincipiem. Autore darbā vispirms pievēršas cilvēka goda un cieņas jēdziena izcelsmei pamattiesību kategorijā, to aplūkojot gan filozofijas, gan tiesību zinātnes un pamattiesību griezumā. Cilvēka cieņas juridiskā izpratne ir izveidojusies jau no Sengrieķu un Romiešu domātājiem, ietekmējoties no teoloģiskiem un filozofiskiem uzskatiem un attīstījās līdz pat cilvēka cieņas konstitucionālai interpretācijai. Autore aplūko tiesneša goda un cieņas aizsardzības raksturīgās īpatnības sakarā ar uzlikto pienākumu pildīšanu un to nošķiršanas iespējamību no cilvēka goda un cieņas jēdziena. Darbā ir aplūkoti tiesnešu goda un cieņas aizsargājošie normatīvie akti. Autore izpētīja tiesu praksi par tiesnešu goda un cieņas aizstāvēšanu. Autore darbā secina, ka tiesnešu gods un cieņa nav vērtējami augstāk par jebkura cilvēka goda un cieņu, goda un cieņas, kā ētikas kategorijas izpratne nemainās tiesneša statusa dēļ. Tiesnešu goda un cieņas aizsardzība ir nepieciešama primāri demokrātiskās valsts iekārtas un sabiedrības drošības aizsardzībai, tiesu sistēmas reputācijas un uzticības aizsardzībai, secīgi, valsts un iedzīvotāju labklājības interešu aizsardzībai.",0
886,"Kriminālprocesuālā imunitāte, kas izriet no radniecības. Tiesiskā regulējuma  Latvijā un ārvalstīs salīdzinājums","Bakalaura darba tēma ir “Kriminālprocesuālā imunitāte, kas izriet no radniecības. Tiesiskā regulējuma Latvijā un ārvalstīs salīdzinājums”. Ņemot vērā, ka Latvijas tiesiskajā regulējumā pilnīga vai daļēja liecību nesniegšana kā imunitātes veids, kas attiecas uz tuviniekiem, ir faktiski vienīgais praksē visizplatītākais imunitātes veids, bakalaura darbā tiks aplūkotas tiesības neliecināt no personu, kurām ir tiesības uz aizsardzību, cietušā un liecinieka viedokļa.  Darbā uzmanība ir pievērsta tam, kāds ir tiesību neliecināt saturs, kāds ir personu, kuras var neliecināt, loks un kāds ir šo personu procesuālais stāvoklis, kā arī, kādi ir procesuālie aspekti, tiesību neliecināt realizācijai. Darbā veikts Latvijas, Igaunijas, Šveices, Vācijas un Ukrainas tiesisko regulējumu salīdzinājums nolūkā izpētīt, kā dažādos tiesiskajos regulējumos tiek realizētas tiesības neliecināt un kā mainās personu loks, kurām ir tiesības neliecināt. Tāpat darba ietvaros veikta tiesnešu aptauja, lai noskaidrotu, kā praksē tiek realizētas tiesības neliecināt pret savu tuvinieku, un vai Kriminālprocesa likumā nav nepieciešami grozījumi, lai paplašinātu jēdzienu tuvinieks.",0
887,Soda piemērošana nepilngadīgajiem,"Sodi par noziedzīgu nodarījumu izdarīšanu vainīgajām personām tika piemēroti vienmēr, ne tikai pilngadīgām personām, bet arī nepilngadīgajiem.  Par nepilngadīgu tiek uzskatīta persona, kura nav sasniegusi astoņpadsmit gadu vecumu, taču tas nenozīmē, ka šāda persona nav saucama pie kriminālatbildības. Laikam ritot, ir mainījies kriminālatbildības vecums, kā arī par noziedzīgu nodarījumu piemērojamo sodu bargums un to mērs, taču nav mainījusies nepilngadīgo personu tieksme izdarīt noziedzīgus nodarījumus.  Krimināllikumā pastāv zināmas īpatnības starp soda piemērošanu pilngadīgām un nepilngadīgām personām, tāpēc Krimināllikumā ir izveidota speciāla nepilngadīgo kriminālatbildības īpatnībām veltīta nodaļa. Autore uzskata, ka problēmas aktualitāte attiecībā uz nepilngadīgo noziedzīgo nodarījumu izdarīšanu, ir saistīta arī ar tiem piemērojamajiem sodiem, kas ne vienmēr ir efektīvi un sasniedz likumā noteikto soda mērķi. Bakalaura darba mērķis ir izpētīt nepilngadīgajiem piemērojamos sodus par noziedzīga nodarījuma izdarīšanu, izdarīt secinājumus par to efektivitāti un izvirzīt priekšlikumus, saistībā ar sodu efektivitātes paaugstināšanu. Lai sasniegtu noteikto mērķi, autore izvirzīja tādus uzdevumus, kā - izpētīt normatīvos, tajā skaitā starptautiskos tiesību aktus, kas regulē nepilngadīgā jēdzienu un kriminālatbildības vecumu; salīdzināt vēsturisko tiesisko regulējumu ar mūsdienu tiesisko regulējumu attiecībā uz soda piemērošanu un kriminālatbildības vecuma noteikšanu; salīdzināt ārvalstu tiesisko regulējumu ar Latvijas tiesisko regulējumu par sodu piemērošanu nepilngadīgajiem; pamatojoties uz konstatēto, izdarīt secinājumus un formulēt būtiskākās problēmas. Bakalaura darba ietvaros autore izpētīja soda piemērošanas nepilngadīgajiem vēsturi, tā attīstību gadu gaitā, salīdzināja kriminālatbildības vecumu un nepilngadīgajiem piemērojamos sodus Latvijā un ārvalstīs.   Atslēgvārdi: nepilngadīgais, noziedzīgs nodarījums, sods, kriminālatbildība, brīvības atņemšana, naudas sods, piespiedu darbs.  ",0
888,Nozieguma mēģinājums,"Kā jau zināms ir dažādi noziedzīga nodarījuma veidi gan pabeigti noziedzīgi nodarījumi, gan nepabegti noziegumi. Var šķist, ka tikai pabeigts noziedzīgs nodarījums aizskar ar likumu aizsargātās intereses, taču tieši tāpat šīs intereses aizskar arī nepabeigts noziegums, šajā gadījumā, nozieguma mēģinājums, kas arī ir šī bakalaura darba temats. Nozieguma mēģinājums ir viens no nepabeigta nozieguma veidiem. Mūsdienās izplatīta ir ne tikai pabeigta noziedzīga nodarījuma izdarīšana, bet arī nozieguma mēģinājums. Darba mērķis ir izpētīt problemātiku, ko sagādā nozieguma mēģinājuma kvalifikācija, kā arī izpētīt iespējamos šo problēmu risinājumus.  Kā jau iepriekš tika minēts, problēmas sagādā nozieguma mēģinājuma kvalifikācija, jeb, precīzāk, nozieguma mēģinājuma nošķiršana no pabeigta noziedzīga nodarījuma un sagatavošanās noziegumam. Darbā tiks pētīta nozieguma mēģinājuma būtība, atšķirības starp nozieguma mēģinājumu un sagatavošanos noziegumam, pabeigtu noziedzīgu nodarījumu. Lai veiktu secinājumus, tiks izmantota juridiskā literatūra un Latvijas Republikas tiesu prakse. Tiks veikts arī salīdzinājums ar citu valstu tiesisko regulējumu attiecībā uz nozieguma mēģinājumu. Tiks aplūkotas tādas valstis kā Igaunija, Lietuva, Krievijas Federācija, Vācijas Federatīvā Republika, Spānija un Dānija.",0
889,"Apstāklis, kas izslēdz kriminālatbildību- galējā nepieciešamība","Bakalaura darba temats ir “Apstāklis, kas izslēdz kriminālatbildību – galējā nepieciešamība”. Galējā nepieciešamība krimināltiesībās nav bieži izplatīta, tādēļ autore šajā darbā to analizē un izdara savus secinājumus par šo apstākli, kas izslēdz kriminālatbildību. Darba autore šajā darbā analizē galējās nepieciešamības institūta vēsturisko attīstību, jēdzienu un būtību, kā arī analizē galējās nepieciešamības regulējumu citu valstu krimināltiesībās. Šajā darbā tiek aprakstīti tiesīguma nosacījumi, kuriem ir jāizpildās, lai varētu noteikt, vai persona ir rīkojusies galējās nepieciešamības situācijā, kā arī analizēta tiesu prakse, kas skar galējo nepieciešamību. Autore darbā ir iekļāvusi arī dažādus ierosinājumus, ar ko vajadzētu papildināt Krimināllikumu. Bakalaura darbs ir izstrādāts balstoties uz Krimināllikumu, ārvalstu krimināllikumiem, dažādu autoru viedokļiem, kā arī balstoties uz tiesu praksi.",0
890,Aborta aizlieguma sadursme ar cilvēktiesībām,"Aborts ir grūtniecības pārtraukšanas process. Par to tiek diskutēts mūsdienās, bet vēstures fakti norāda, ka kādreiz par to tika runāts saistībā ar reliģiju, sabiedrības morāles principiem vai ētiku, tad mūsdienās šī tēma ir aktuāla vairāk no tiesību aspekta. Darba tēma ir – Aborta aizlieguma sadursme ar cilvēktiesībām, šī tēma mūsdienās ir aktuāla, jo plaši tiek publicēti gadījumi, kad sieviete grūtniecības dēļ ir zaudējusi dzīvību, jo nav bijusi piekļuve grūtniecības pārtraukšanai. Kā arī vēl nesen 2016. gadā sievietes Polijā gāja piketēt par savu neapmierinātību, jo valdība vēlējas grozīt likumu, kur regulējums būtu drastiskāks. Statistikas dati norāda, ka sievietes ceļo uz citām Eiropas valstīm, kur aborts ir legāls, lai tomēr pārtrauktu grūtniecību. Svarīgi ir, lai valsts ievērotu cilvēktiesības. Bakalaura darba galvenie mērķi ir analizēt normatīvo regulējumu valstīs, kur aborts ir legāls, kā ari to valstu regulējumu, kur aborts ir aizliegts bez izņēmumiem un ar izņēmuma gadījumiem, piemēram, ja sievietes dzīvība tiek apdraudēta. Darbā tiks apskatīta valstu prakse, kura norāda kādā veidā, pēc sieviešu domām, tiek aizskartas to cilvēktiesības. Ņemot vērā, ka Eiropas Cilvēktiesību tiesa sniedz svarīgas atziņas par abortiem, tad tiks apskatīti spriedumi, kur tiek secināts vai sievietes tiesības ir tikušas aizskartas un kādā veidā. Bakalaura darba rezultātā tiek secināts, cik ļoti, kādā veidā un vai pamatoti sievietes tiesības tiek aizskartas, ja valsts neļauj tai brīvi piekļūt grūtniecības pārtraukšanai.",0
891,Eiropas Savienības pilsoņu tiesības un to aizsardzība pēc Apvienotās Karalistes izstāšanās no Eiropas Savienības,"Ar 2016. gada 23. jūnija referendumu Apvienotā Karaliste uzsāka savu izstāšanās procesu no Eiropas Savienības. Saskaņā ar Līguma par Eiropas Savienību 50. pantu, pēc vēlmes izstāties paziņošanas Eiropadomei, ES un dalībvalsts uzsāk sarunu procedūru, kuras laikā cenšas noslēgt līgumu par turpmāko sadarbību savā starpā. Tā kā līdz šim nepastāv prakse par dalībvalstu izstāšanos no ES, sarunu process ir vienlaikus sarežģīts iesaistītajām pusēm, bet interesants novērotājiem no malas. Viens no galvenajiem aspektiem, kas kavē līguma noslēgšanu, ir ES pilsoņu, kas uzturas Apvienotajā Karalistē, tiesības un to aizsardzība pēc Apvienotās Karalistes izstāšanās no ES. Šajā jautājumā starp pusēm pastāv krasas viedokļu atšķirības. ES uzstāj, ka šo jautājumu pārraudzībā sava ietekme ir jāsaglabā Eiropas Savienības tiesai, taču Apvienotā Karaliste pret to iebilst, vēloties jebkādu neatkarību no ES institūcijām, šos jautājumus nododot nacionālo tiesu kompetencē. Pētnieciskajā darbā autors analizēs gan ES pilsoņa institūtu un tā viedošanos kā tādu, gan arī apskatīs abu pušu nostājas attiecībā uz tiesību ievērošanas pārraudzību, izvērtējot potenciālos situācijas risinājumus. Šī darba rezultātā tiek izvērtēts ES pilsoņiem, kas uzturas Apvienotajā Karalistē, un Apvienotās Karalistes pilsoņiem, kas uzturas ES, drošākais mehānisms tiesību aizsardzībai pēc Apvienotās Karalistes izstāšanās no ES, ko atbalstītu abas puses, ņemot vērā to nostājas.",0
892,Sievietes tiesības laulību un ģimenes tiesībās Latvijas teritorijā no 19.gadsimta beigām līdz 1990. gadam,"Visa pasaule tagad pārdzīvo krīzi: ekonomiskā, politiskā, sociālā, kultūras un šajā sarakstā var droši pievienot krīzi attiecībās starp vīrieti un sievieti. Sievietes tiesiskais stāvoklis saglabā savu aktualitāti arī mūsdienās. Bakalaura darba pētīšanas mērķis analizēt sieviešu tiesību ģenēzi un evolūciju laika posmā no 19.gadsimta beigām līdz 1990.gadam. Lai sasniegtu šo mērķi, galvenie uzdevumi ir: analizēt tādas Latvijas laulību un ģimenes tiesības laika posmos no 19.-20.gadsimtam (Baltijas vietējo likumu kopojuma III daļu; Latvijas PSR laulības un ģimenes kodeksu; vecāku varas institūtu; ģimenes tiesības un pienākumus; laulības institūtu; laulāto mantiskās un personiskās attiecības); izpētīt sievietes kā meitas un sievas tiesisko stāvokli sabiedrībā, kā arī kristietības loma šajā jautājumā. Pētījuma temats saglabā savu aktualitāti arī mūsdienās un atklāj sieviešu tiesību evolūciju un attīstību. Autore izvirza domu, ka par dzimumvienlīdzību kā tādu var runāt sākot no 20.gadsimta 20.gadiem pēc Latvijas Republikas de facto neatkarības pasludināšanas. Padomju laikos sāka pastāvēt formālā dzimumvienlīdzība.",0
893,Kredītiestāžu klientu izpētes un uzraudzības normatīvā regulējuma Latvijā atbilstības novērtējums starptautiskajiem tiesību aktiem.,"Bakalaura darbā ""Kredītiestāžu klientu izpētes un uzraudzības normatīvā regulējuma Latvijā atbilstības novērtējums starptautiskajiem tiesību aktiem"" autors ir analizējis kredītiestāžu klientu izpētes un uzraudzības jēdzienu un vēsturi, politiski nozīmīgas personas institūtu kredītiestāžu klientu izpētē, klientu padziļināto izpēti. Autors ir analizējis Latvijas normatīvā regulējuma atbilstību starptautiskajiem tiesību aktiem. Temata aktualitāti nosaka regulārie grozījumi attiecināmajos normatīvajos tiesību aktos, ko nosaka pastāvīgi pieņemtie starptautiskie tiesību akti, rekomendācijas, tehnoloģiju attīstība un kredītiestāžu nepieciešamība tam piemēroties. Lai gan kredītiestāžu klientu izpētes un uzraudzības normatīvais regulējums Eiropas Savienības dalībvalstīs lielā mērā ir unificēts, pastāv arī vairākas būtiskas atšķirības direktīvu prasību ieviešanā. Vienlaikus ir vairākas starptautiskās konvencijas un starptautisku organizāciju rekomendācijas, kas ietekmē piemērojamo regulējumu visā pasaulē. Bakalaura darbs sastāv no 53 lapām, izmantotas 67 literatūras vienības un avoti latviešu un angļu valodā. Atslēgvārdi: kredītiestādes, noziedzīgi iegūtu līdzekļu legalizēšana, kredītiestāžu klientu izpēte un uzraudzība, identifikācija, politiski nozīmīgas personas.",0
894,Darba samaksas regulējums Latvijā un Eiropas Savienībā.,"Eiropas Savienības dalībvalstu attīstības temps, ekonomiskie un finanšu rādītāji, iedzīvotāju skaits, ir atšķirīgs. Līdz ar to katra no valstīm ir izstrādājusi savu kārtību, kādā tā nosaka darba samaksas elementus, it īpaši minimālo darba algu. Eiropas Savienības dalībvalstu likumdošanas salīdzināšana un analīze potenciāli var identificēt iespējamos uzlabojumus Latvijas regulējumā. Darba mērķis ir aplūkot darba samaksas regulējumu Eiropas Savienībā, lai sniegtu vērtējumu par to, vai Latvijas regulējums ir pietiekami darbinieku interešu aizsargājošs kopējā Eiropas Savienības ainā. Pētījumā ir sniegts priekšstats par darba samaksas jēdzienu, izpētīts Eiropas Savienības dalībvalstu darba samaksas regulējums, kādi kritēriji tiek ņemti par pamatu minimālās darba algas noteikšanai, analizēts Latvijas darba samaksas regulējums un sniegts vērtējums par darba samaksas elementu atbilstību darbinieku interešu aizsardzībai, kā arī sniegti priekšlikumi darba samaksas regulējuma izmaiņām Latvijā. Iegūtie rezultāti liecina, ka Eiropas Savienības dalībvalstīs noteiktie darba samaksas regulējumi būtiski atšķiras savā starpā un ne visas dalībvalstīs tie ir pietiekami atbilstoši darbinieka interesēm. Kopējais darba samaksas regulējums Latvijā ir darbinieku interešu aizsargājošs, bet ir nepieciešams veikt izmaiņas likumdošanā attiecībā uz minimālās darba algas kritēriju un piemaksu par darba veikšanu svētdienās noteikšanu.",0
895,Tiesiskā nenoteiktība transfertcenu jautājumos,"Transfertcenu, kā darījuma cenas starp saistītajiem uzņēmumiem, regulējums kļūst arvien aktuālāks, attīstoties globālai ekonomikai un organizējot darbību, izmantojot starptautiskās uzņēmumu grupas ar atšķirīgu nodokļu regulējumu katrā no jurisdikcijām. Bakalaura darbā ir analizēta transfertcenas noteikšanas starptautiskā un Latvijas nacionālā regulējuma mijiedarbība, kā arī tā pietiekamība jautājuma risināšanai. Bakalaura darba mērķis ir izpētīt piemērojamo starptautisko un Latvijas regulējumu transfertcenas noteikšanā, tā evolūciju pēdējo gadu laikā saistībā ar ESAO un valsts atbalsta lēmumiem, strīdu rašanās pamatus un iespējamos risināšanas veidus, kā arī apkopojot rezultātus, izteikt svarīgākos secinājumus un priekšlikumus.  Darbā iegūtie rezultāti liecina, ka Latvijas tiesiskais regulējums nav pietiekams transfertcenu jautājumu risināšanai, kā arī nav saprotams nodokļu maksātājiem un nodokļu administrācijai. Strīdu novēršanas un risināšanas instrumentu pieejamība transfertcenu jautājumos Latvijā ir vērtējama kā ļoti zema. Līdz ar to, lai novērstu tiesisko nenoteiktību transfertcenu jautājumos, ir nepieciešamas izmaiņas Latvijas nacionālajā regulējumā.",0
896,Darba samaksa un ar to saistītā problemātika darba likuma kontekstā.,"Bakalaura darba tēma ir “Darba samaksa un ar to saistītā problemātika Darba likuma kontekstā”. Šī darba mērķis ir izpētīt Latvijas Darba likumā ietvertos teorētiskos un praktiskos aspektus, kas saistīti ar darba samaksu, tās aprēķināšanas kārtību un likuma piemērošanas problemātiku, kā arī sniegt novērtējumu un izteikt priekšlikumus konstatēto nepilnību novēršanai. Bakalaura darba izstrādes rezultātā ir iegūtas atziņas, ka šobrīd saistībā ar darba samaksu Darba likumā ir gana konkrēti un korekti noregulētas tādas attiecības, kas veidojas darba attiecību tipiskajos gadījumos, tomēr Darba likums joprojām nav viennozīmīgi interpretējams gadījumos, kad jāatbild uz netipiskiem jautājumiem, piemēram, par piemaksas par virsstundu darbu aprēķināšanas kārtību darbiniekiem ar summētā darba laika uzskaiti gadījumos, kad darbinieks ir atradies attaisnotā prombūtnē slimības dēļ.",0
897,Lustrācijas izmantošanas problemātika Centrālās un Austrumeiropas valstīs,"Totalitārais režīms atstāja paliekošu nospiedumu tautu atmiņās, kuras saskārās ar to 20.gadsimta pirmajā pusē, un, lai kā mēs to nevēlētos, bet Centrāleiropas un Austrumeiropas valstis līdz pat šai dienai dzīvo komunistiskās pagātnes ēnā. Tās valstis tomēr cenšas cīnīties ar totalitārisma sekām, pielietojot, tajā skaitā vienu no daudzajiem pārejas tiesiskuma perioda mehānismiem – lustrāciju.  Darba mērķis ir noteikt un analizēt visnopietnākās tiesiskās problēmas, ar kurām sastopas CAE valstis lustrācijas procesā. Darba gaitā tika pētīta lustrācijas mehānisma nozīme jaunajās demokrātiskajās valstīs, tās pielietošanas nepieciešamība, kritika un nacionālo konstitucionālo tiesu, kā arī ECT spriedumi.",0
898,Jurisdikcija noziedzīgiem nodarījumiem kibertelpā,"Pasaulē pirmās iezīmes ar datoriem saistītajos noziegumos parādījās jau 19.gadsimta sākumā, taču attiecīgā noziedzīgā nodarījuma uzplaukums bija novērojams 20.gadsimta vidū, kad notika tehnoloģiju attīstība un parādījās pirmā zinātniskā informācija par jauniem noziedzīgiem nodarījumiem, kas tika dēvēti par ”datornoziegumiem”. Līdz ar notiekošo attīstību tika konstatēta problemātika, kas liedza nodarījuma savlaicīgu un kvalitatīvu izskatīšanu. Viena no šīm problēmām ir jurisdikcijas noteikšana pār kibernoziegumiem, kas arī tika pētīta darba gaitā. Lai atrisinātu šo problēmu tika izvirzīts mērķis, konstatēt iespējamos šķēršļus nosakot valstu jurisdikciju kibernozieguma gadījumā un piedāvāt risinājumus, lai no tiem izvairītos. Un lai sasniegtu mērķi, darba uzdevumi bija iepazīties ar pētījuma tēmas teorētisko literatūru, sniegt vispārēju kibernozieguma raksturojumu un noteikt kibernozieguma sastāvu. Kā arī, apskatot tiesu praksi, normatīvos aktus un zinātniskos rakstus, veikt jurisdikcijas principu analīzi. Darba rezultātā tiek secināts, ka domstarpības valstu starpā mazinātos, ja jurisdikciju pār noziedzīgo nodarījumu ļautu piemērot tai valstij, zem kuras karoga ir reģistrēts domēna vārds. Taču apzinoties, ka ne visi kibernoziegumi var tikt vērsti pret mājas lapām, kā nākamie risinājumi tika izvirzīti, Konvencijas par kibernoziegumiem satura papildināšana un atsevišķu kibernoziegumu atzīšana par jus cogens normām.",0
899,Ārpusķermeņa apaugļošanā iegūta cilvēka ieņemteņa tiesiskais stāvoklis.,"Bakalaura darba mērķis ir noskaidrot ārpusķermeņa apaugļošanā iegūta cilvēka ieņemteņa tiesisko stāvokli periodā no atsevišķu sievišķo un vīrišķo dzimumšūnu sapludināšanas līdz cilvēka ieņemteņa ievadei sievietes dzimumorgānos. Lai sasniegtu darba mērķi, pētījuma gaitā ir veikta padziļināta specializētās teorētiskās literatūras un tiesību avotu izpēte, konstatētas būtiskas saistošo zinātņu nozaru terminoloģijas nianses, kā arī izanalizēti pieejamie teorijas un prakses materiāli. Pētījuma rezultātā noskaidrots, ka ārpusķermeņa apaugļošanā iegūtam cilvēka ieņemtenim ir liettiesisks stāvoklis, kas izbeidzas ar tā ievadi sievietes dzimumorgānos. Kamēr cilvēka ieņemtenim ir liettiesisks stāvoklis, piemērojamas Civillikuma tiesiskais regulējums, ciktāl tas nav pretrunā speciālajām tiesību normām.",0
900,Nepilngadīgajiem piemērojamo drošības līdzekļu īpatnības un to tiesiskais regulējums Latvijā,"Latvijā pastāvošie likumi liecina par nepilngadīgam personām piešķirto īpašu aizsardzību kā civiltiesiskajā aspektā, tā arī krimināltiesiskajā. Bakalaura darba mērķis ir izpētīt nepilngadīgajiem piemērojamo drošības līdzekļu īpatnības un to tiesisko regulējumu Latvijā. Lai sasniegtu izvirzītos mērķus darba autorei ir jānoskaidro nepilngadīgajiem piemērojamo drošības līdzekļu veidi un to īpatnības, ka arī nozīme Kriminālprocesa likumā un to piemērošanas robežas.  Darba autore izpētot Kriminālprocesa likumā ietvertos drošības līdzekļus, raksturo nepilngadīgajiem piemērojamos drošības līdzekļus un to īpatnības, pēta gan Latvijā, gan ārvalstīs spēkā esošo normatīvo regulējumu attiecībā uz nepilngadīgajiem un analīzē vai Latvijas tiesiskais regulējums ir efektīvāks par Igaunijā un Krievijā pielietoto.  Darbā ietvaros tika izstrādāti ieteikumi, kā uzlabot, pilnveidot un padarīt Latvijas tiesisko regulējumu attiecībā uz nepilngadīgajiem piemērojamo drošības līdzekļu īpatnībām racionālāku, kas rezultātā neaizskars nepilngadīgam personām piešķirtās tiesības un garantijas un tajā pašā laikā palielinās piemērojamo drošības līdzekļu efektivitāti. Atslēgvārdi: nepilngadīgie, drošības līdzekļi, kriminālprocess, apcietinājums, vecāku pārraudzība, ievietošana sociālās korekcijas izglītības iestādē.",0
901,Konkurences ierobežojums un komercnoslēpums darba tiesībās.,"Bakalaura darbs vērsts galvenokārt uz Darba likuma 83., 84. un 85.pantā ietvertajiem tiesību institūtiem – vienošanās par konkurences ierobežojumu un komercnoslēpuma teorētisko un praktisko izpēti pēc Darba likuma 2017.gada 27.jūlija grozījumiem, kas stājušies spēkā 2017.gada 16.augustā. Darbā aplūkota un analizēta Latvijas Republikas tiesu prakse, savstarpēji salīdzinātas Baltijas valstu darba tiesisko attiecību regulējošo likumu tiesību normas par konkurences ierobežošanu, sniedzot ieskatu par tās piemērošanas kārtību un noteiktajiem kritērijiem, analizēta komercnoslēpuma aizsardzība kā darba devēja veiksmīgas komercdarbības, panākumu atslēga un darbinieka uzticības pienākumu neievērošasnas tiesiskās sekas, sniedzot priekšlikumus problēmjautājumu risināšanai, izdarot nepieciešamos grozījumus Darba likumā.  Atslēgvārdi: konkurences ierobežojums, komercnoslēpums, Darba likums, grozījumi Darba likumā, Konkurences likums, tiesu prakse.",0
902,Galvinieka atbildības problemātiskie aspekti.,"Bakalaura darba tēmas nosaukums ir „Galvinieka atbildības problemātiskie aspekti”. Galvojums ir viens no saistību pastiprināšanas veidiem. Lai attīstītu ekonomisko aktivitāti, jau senajā Romā, galvojums kalpoja, kā personisks garants saistību izpildīšanai. To nodrošināja trešā persona, kura ar savu galvu galvoja kreditoram par citas personas parādu.  Zinātniskā darba mērķis ir izpētīt galvinieka tiesības un pienākumus fiziskas maksātnespējas procesos, normatīvo regulējumu, saistību dzēšanu, pastāvošo tiesu praksi un tiesībzinātnieku viedokļus, izzināt iespējamos strīdīgos jautājumus pastāvošajās normās un tiesu spriedumos.  Lai sasniegtu darba mērķi ir noteikti sekojoši uzdevumi: 1)izpētīt galvojuma institūtu un to regulējumu Latvijas civiltiesībās; 2)iepazīties ar Latvijas tiesu praksi galvojuma lietās, juridisko literatūru un izzināt tiesību teorētiķu un praktiķu viedokļus un atziņas; 3)noskaidrot iespējamos problēmjautājumus un meklēt risinājumus tiem. Darbā autors saskārās ar viedokļu dažādību un atšķirīgu tiesību normu interpretāciju gan tiesībzinātnieku vidū, gan tiesas spriedumos.",0
903,Publiskais iepirkums kā preču pakalpojumu brīvas pārrobežu aprites veicināšanas instruments Eiropas Savienībā,"Publiskais iepirkums ir Eiropas Savienības vienotā (arī kopējā, iekšējā) tirgus veidošanas procesa daļa. Tāpēc svarīgi identificēt pārrobežu iepirkumu kavējošos šķēršļus preču, pakalpojumu un būvdarbu brīvai apritei un meklēt risinājumus to novēršanai.  Bakalaura darba “Publiskais iepirkums kā preču un pakalpojumu brīvas pārrobežu aprites veicināšanas instruments Eiropas Savienībā” mērķis ir izstrādāt priekšlikumus iepirkumu regulējuma un tā piemērošanas pilnveidei Direktīvas 2014/24/ES kontekstā. Mērķa sasniegšanai izvirzīti uzdevumi analizēt publiskā iepirkuma vietu vienotajā tirgū un pārrobežu publisko iepirkumu veicinošos un ierobežojošos faktorus. Vienveidīgas piemērošanas veicināšanai nepieciešams tālāk pilnveidot regulējumu, Direktīvu 2014/24/ES papildinot ar ārpus Direktīvas tvēruma esošo pakalpojumu sarakstu, uzlabojot Vienoto iepirkumu vārdnīcu (CPV) un intensīvāk izstrādājot vadlīnijas, kritēriju sarakstus, preču aprites cikla izmaksu kalkulatorus un citus līdzekļus zaļā un sociāli atbildīgā iepirkuma veikšanai.",0
904,Kriminālprocesuālais pienākums kā kriminālprocesa pamatprincips,"Bakalaura darba tēma ir ‘’Kriminālprocesuālais pienākums kā kriminālprocesa pamatprincips’’. Bakalaura darba mērķis ir, pētot normatīvos aktus, juridisko literatūru un citus avotus,  noskaidrot šī principa lomu kriminālprocesa ietvaros, kā arī, pētot tiesu praksi, noskaidrot šī principa efektivitāti. Īstenojot mērķi, tiek izvirzīti uzdevumi aprakstīt kriminālprocesa pamatprincipu sistēmu, aprakstīt kriminālprocesuālā pienākuma izpausmi kriminālprocesā, norādot kādi kriminālprocesuālie pienākumi ir kriminālprocesā iesaistītajām personām, salīdzināt kriminālprocesuālo pienākumu un kriminālprocesuālo imunitāti, kā arī izpētīt kā kriminālprocesuālais pienākums izpaužas Igaunijas un Lietuvas likumdošanās un tiesu praksē.  Bakalaura darbs sastāv no četrām nodaļām. Pirmajā nodaļā ir aplūkots kriminālprocesuālo pamatprincipu raksturojums, darba otrajā nodaļā aplūkota kriminālprocesuālā pienākuma izpausme kriminālprocesā, darba trešajā nodaļā ir salīdzināts kriminālprocesuālais pienākums un kriminālprocesuālā imunitāte kā kriminālprocesa pamatprincipi un darba ceturtajā nodaļā autore aplūkojusi kriminālprocesuālā pienākuma izpausmi Igaunijas un Lietuvas likumdošanā un tiesu praksē.  Bakalaura darbā ir analizēta tiesu prakse, juridiskā literatūra un normatīvie akti, tādejādi sniedzot izsmeļošu ieskatu katras nodaļas sīkā un detalizētā izklāstā.   Atslēgvārdi: kriminālprocesuālais pienākums, Kriminālprocesa likums, kriminālprocesuālā imunitāte, kriminālprocess.",0
905,Izmeklēšanas tiesnesis kriminālprocesā,"Kriminālprocesa likums tika pieņemts 2005.gada 1.oktobrī un tajā tika iekļauts izmeklēšanas tiesneša institūts, kura galvenais uzdevums ir veikt cilvēku tiesību ierobežojumu kontroles funkciju pirmstiesas procesā. Bakalaura darba mērķis ir izpētīt izmeklēšanas tiesneša statusu gan pirmstiesas kriminālprocesā, gan pirmās instances tiesā līdz iztiesāšanas uzsākšanai, un noskaidrot, ar kādām problēmām saskaras izmeklēšanas tiesneši, pildot savus pienākumus. Lai autores izvirzītais mērķis tiktu sasniegts, bakalaura darbā tiek aplūkota izmeklēšanas tiesneša institūta izcelsme un būtība, kā arī izmeklēšanas tiesneša kompetence. Darba pamatā ir izmantots Latvijas teritorijā esošais normatīvais regulējums attiecībā uz izmeklēšanas tiesnešiem, kā arī Latvijā atzītu tiesību zinātnieku publikācijas. Bakalaura darbā tiek apskatīta Rīgas pilsētas Ziemeļu rajona tiesas tiesu prakse un apkopoti statistikas dati par izmeklēšanas tiesnešu pieņemtajiem un pārsūdzētajiem lēmumiem.  Izpētot izmeklēšanas tiesneša normatīvo regulējumu kopsakarā ar tiesu praksi, autore savā darbā piedāvā dažādu problēmjautājumu risinājumus.",0
906,Notārs kriminālprocesā,"Bakalaura darba temats ir ”Notārs kriminālprocesā”.  Bakalaura darba mērķis ir izpētīt vai, un, cik lielā mērā notāri tiek iesaistīti Latvijas kriminālprocesā, kāda ir to loma kriminālprocesa uzsākšanā un izlīguma noslēgšanā. Kā problēmjautājumu darba autore izvirza zvērināta notāra konfidencialitātes ievērošanas un imunitātes sasaisti ar spēkā esošajiem normatīvajiem aktiem, kas uzliek notāram par pienākumu liecināt par ar amata noslēpumu saistītiem jautājumiem, kā arī ziņot Noziedzīgi iegūtu līdzekļu legalizācijas novēršanas dienestam (Kontroles dienestam) par aizdomīgiem un neparastiem darījumiem. Bakalaura darba izstrādes gaitā ir izvirzīti būtiski priekšlikumi un, veicot anketēšanu, noskaidrots arī zvērinātu notāru viedoklis par viņiem uzliktajiem pienākumiem un spēkā esošo regulējumu.",0
907,Reliģijas brīvības garantijas kā tiesiska nepieciešamība demokrātiskā sabiedrībā,"Bаznīса vаlѕtī ir dzīvѕ un dаrbīgѕ inѕtitūtѕ, kаѕ inѕtituсiοnāli gаn ir nοšķirtѕ nο vаlѕtѕ рārvаldеѕ, tаču līdzdаrbοјаѕ un ir nеаtdаlāmѕ nο kοnkrētāѕ vаlѕtѕ рrοblēmām un nеgāсiјām. Idеја раr bаznīсаѕ nοšķiršаnu nο vаlѕtѕ nеkаd nаv biјuѕi dοmātа kā rеliģiјаѕ nοdаlīšаnа nο ѕаbiеdrībаѕ vаi рilnīgа bаznīсаѕ izѕlēgšаnа nο ѕаbiеdriѕkāѕ dzīvеѕ. Tаѕ nаv iеѕрēјаmѕ dеmοkrātiѕkā vаlѕtī, јο viеnѕ nο рilѕοniѕkāѕ ѕаbiеdrībаѕ ѕtruktūrаѕ еlеmеntiеm ir аrī rеliģiја un rеliģiѕkаѕ арviеnībаѕ. РЅRЅ οkuрāсiјаѕ реriοdā Lаtviјаѕ brīvvаlѕtѕ lаikā rаdītаiѕ Bаznīсаѕ un vаlѕtѕ аttiесību lаbākаiѕ mοdеliѕ biја ѕаgrаutѕ, рēс Lаtviјаѕ nеаtkаrībаѕ аtgūšаnаѕ rеliģiѕkајām drаudzēm biја būtiѕki iеgūt јuridiѕkаѕ реrѕοnаѕ ѕtаtuѕu. Lаtviјаѕ Аugѕtākā Раdοmе јаu 1990.gаdā nοtеiса rеliģiѕkο οrgаnizāсiјu rеģiѕtrāсiјаѕ рrοсеѕu, kаѕ раѕtāv јοрrοјām. Rеliģiѕkаѕ οrgаnizāсiјаѕ rеģiѕtrāсiја biја ѕākumрunktѕ, kurā ѕаѕkārāѕ vаlѕtѕ un rеliģiѕkāѕ οrgаnizāсiјаѕ dаrbībа un ѕākа vеidοtiеѕ vаlѕtѕ un rеliģiѕkο οrgаnizāсiјu аttiесībаѕ. Bаznīсаѕ аtdаlītībа nο vаlѕtѕ nοzīmē аbu minētο inѕtitūсiјu ѕаvѕtаrрēјāѕ раѕtāvēšаnаѕ аtzīšаnu. Lаbi šο јēdziеnu rаkѕturο Рοliјаѕ Kοnѕtitūсiја, kаѕ nοѕаkа, kа: “аttiесībаѕ ѕtаrр Рοliјаѕ vаlѕti un rеliģiѕkајām οrgаnizāсiјām tiеk bāzētаѕ uz šο οrgаnizāсiјu аutοnοmiјаѕ аtzīšаnаѕ рrinсiрiеm un ѕаvѕtаrрēјāѕ nеаtkаrībаѕ, kā аrī ѕаvѕtаrрēјāѕ ѕаdаrbībаѕ viѕаѕ сilvēсеѕ un kοрēја lаbumu vārdā”. Ѕаtvеrѕmеѕ 99. раntа рirmајā tеikumā ir iеtvеrtѕ trīѕ brīvību uzѕkаitīјumѕ: dοmаѕ, арziņаѕ un rеliģiѕkāѕ рārliесībаѕ brīvībа. Viѕаѕ šīѕ tiеѕībаѕ tiеk iеtilрinātаѕ viеnā јēdziеnā - “rеliģiјаѕ brīvībа”. Еirοраѕ Сilvēktiеѕību tiеѕаѕ (turрmāk – ЕСT) ѕрriеdumu tеkѕtοѕ ir teikts, ka Rеliģiјаѕ brīvībа ir viеnа nο рirmāѕ рааudzеѕ сilvēktiеѕībām, kаѕ ѕеvī iеtvеr ikviеnа indivīdа tiеѕībаѕ рrаktizēt kultu, рiеlūgt vаi nерiеlūgt Diеvu ѕаѕkаņā аr ѕаvu ѕirdѕарziņu un dаrbοtiеѕ, раmаtοјοtiеѕ uz ѕаvu рārliесību.  Lаtviјаѕ Rерublikаѕ Ѕаtvеrѕmеѕ tiеѕа (turрmāk – Ѕаtvеrѕmеѕ tiеѕа) ir аtzinuѕi, kа rеliģiјаѕ brīvībаѕ рrinсiрѕ аizѕаrgā nе tikаi fiziѕkāѕ реrѕοnаѕ, bеt аrī рrivātο tiеѕību јuridiѕkāѕ реrѕοnаѕ, јο ir iеvērοјаmѕ рrinсiрѕ, kа сilvēktiеѕībаѕ ir јāintеrрrеtē рēс iеѕрēјаѕ рlаši, lаi tāѕ būtu рēс iеѕрēјаѕ еfеktīvākаѕ. Арviеnοtο Nāсiјu Οrgаnizāсiјаѕ Сilvēktiеѕību kοmitеја Viѕрārēјā kοmеntārā Nr.22 раr tiеѕībām uz dοmu, арziņаѕ un rеliģiјаѕ brīvību nοrādа, kа Ѕtаrрtаutiѕkā раktа раr рilѕοniѕkајām un рοlitiѕkајām tiеѕībām 18.раntѕ раѕаrgā gаn tеiѕtiѕkuѕ – tāduѕ, kuri ѕаiѕtīti аr рārliесību раr Diеvа еѕаmību, – gаn аtеiѕtiѕkuѕ uzѕkаtuѕ, turklāt арtvеrοt аrī раѕаulеѕ rеdzēјumu, kurš nеiеkļаuјаѕ nеviеnā nο аbām minētајām kаtеgοriјām, tοѕtаrр аrī реrѕοnаѕ tiеѕībаѕ nерiеvērѕtiеѕ nеviеnаi rеliģiјаi vаi tiсībаi.  Atslēgas vārdi: reliģija, brīvība, pamattiesības, valsts, baznīca, vara.",0
908,Plaģiāts zinātniskajā darbā kā autortiesību aizskārums.,"Plaģiātisms – radošo darbu slimība, pret kuru zāles nav atrastas. Jau kopš senajiem romiešu laikiem ir pazīstami plaģiāti. Attīstoties tehnoloģijām palielinās arī pieejamais informācijas apjoms un plaģiātu uzbūves sarežģītība. Darba mērķis ir izpētīt plaģiātisma problemātiku un sniegt ieteikumus praktiskām darbībām plaģiātisma apkarošanai, kā arī normatīvo aktu pilnveidojumus. Darbs galvenokārt ir vērsts uz studentu plaģiātismu.  Mērķa sasniegšanai darba autors izmanto dažādu autoru avotus par plaģiātismu, aplūko normatīvo aktu regulējumu gan Latvijā, gan ārvalstīs, tiek apskatīts arī tiesu praksē definētais plaģiātisms, kā arī citus avotus. Pirmajā nodaļā autors apskata plaģiātisma vēsturi sākot jau no senās Romas laikiem, secinot, ka jau senos laikos plaģiātisms tika uzskatīts par negodprātīgu rīcību, lai gan nekādi pasākumi tā ierobežošanai netika veikti. Otrajā nodaļā autors iedziļinās plaģiātisma būtībā, izpausmes veidos un formās, faktoros, kas ietekmē plaģiātu radīšanu. Autors nonāk pie secinājumiem, ka plaģiātu radīšanu ietekmējošie galvenokārt ir dzīves faktiskie apstākļi un personu nespēja pašrocīgi veikt pētījumu, plaģiātu pēc uzbūves var būt dažādu veidu, sākot no vienkārši kopētiem tekstiem bez atsaucēm un pārveidojumiem, līdz pat sarežģītas uzbūves tulkojumiem no citām valodām un savirknējumiem no dažādu autoru darbiem. Trešā nodaļa ir veltīta plaģiātisma tiesiskajiem aspektiem. Šajā nodaļā autors apraksta ar plaģiātu aizskartās tiesības, kā arī gadījumus, kad plaģiāts nav autortiesību aizskārums, sniedz savu definīciju terminiem “zinātniskais darbs”, “zinātniskā darba autors” un “zinātniskā darba plaģiāts”. Nodaļas beigās tiek norādīts uz atsauču nozīmi autortiesību neaizskaršanai, kā arī tiek apskatīti veidi, kādā var tikt iegūti zinātniskie darbi, ja persona tos iegādājas. Atslēgvārdi: plaģiāts, zinātniskais darbs, autortiesības, autortiesību aizskārums.",0
909,Advokāta pilnvarojums pārtāvībai un juridiskās palīdzības sniegšanai civilprocesā.,"Laikā, kad Latvijā notiek aktīva diskusija par advokāta procesa ieviešanu un tā apjomu, joprojām pastāv neskaidrības saistībā ar advokāta pilnvarojuma apjomu dažādu procesuālo darbību veikšanai un paša „advokāta” jēdziena nozīmi civilprocesā. Ne tikai studenti un jomas speciālisti, bet arī tiesas ne vienmēr spēj skaidri norobežot pārstāvības un juridiskās palīdzības institūtus. Autors veicis šo pētījumu, lai ne tikai veicinātu vienotu izpratni par minētajiem tiesību jautājumiem, bet arī veicinātu ātrāku un kvalitatīvāku advokāta procesa ieviešanu Latvijā, tādējādi samazinot tiesu noslogotību un padarot tiesas procesu efektīvāku. Atslēgvārdi: civilprocess, advokāts, advokāta palīdzība, pārstāvība, juridiskā palīdzība, orderis, advokāta process.",0
910,Fiktīvi īres līgumi un ar to saistītās tiesiskās problēmas.,"Bakalaura darbā par tēmu “Fiktīvi īres līgumi un ar to saistītās tiesiskās problēmas” tiek izskatīta aktuāla problēma fiktīvi noslēgtie īres līgumi. Darbā tiek pētīts Latvijas normatīvais regulējums, kas reglamentē īres līgumu saistošo spēku īpašnieka maiņas gadījumā, kad parādnieks noslēdz īres līgumu, it sevišķi, problemātiku, ja noslēgtais īres līgums ir fiktīvs. Darba gaitā tiek raksturotas fiktīvu īres līgumu pazīmes, mērķis fiktīvu īres līgumu slēgšanai un to sekas. Darba ietvaros izskatīts tiesu izpildītāja rīkotās dzīvokļu izsoles institūts, kam seko jaunā īpašnieka ievešana nekustamā īpašuma valdījumā.  Darba rezultātā tiek izdarīti vairāki secinājumi par Latvijas normatīvo regulējumu, kā dēļ negodprātīgie parādnieki noslēdz fiktīvus īres līgumus un kāds varētu būt risinājums, lai fiktīvi īres līgumi netiktu slēgti, saglabājot īrnieku un īpašnieku tiesību aizsardzības līdzsvarotību.",0
911,Mantojuma masas reālā sadale,"Bakalaura darba temats ir “Mantojuma masas reālā sadale”. Tas ir nozīmīgs mantojuma tiesību aspekts, ar ko jāsaskaras katram mantiniekam, ja mantojums ir piekritis vienlaicīgi vairākām personām. Darba mērķis ir izpētīt līdzmantinieku savstarpējās attiecības, tiesības prasīt mantojuma dalīšanu, mantojuma kopvaldījuma izbeigšanu, dalāmās mantas noteikšanu, iepriekšēji saņemtā pievienojumu un mantojuma masas reālo sadali.  Mērķi tiks sasniegti, analizējot normatīvos aktus, salīdzinot juridiskajā literatūrā paustās atziņas un pētot mantojuma tiesību institūta vēsturisko attīstību, kā rezultātā tiks identificēti problēmjautājumi, kas šobrīd skar līdzmantinieku savstarpējās attiecības un mantojuma kopvaldījuma izbeigšanu.",0
912,Darba kārtības un tās organizācija tiesiskajās attiecībās,"Šī bakalaura darba temats ir: „ Darba kārtība un tās organizācija darba tiesiskajās attiecībās”. Darbs sastāv no ievada, divām nodaļām, desmit apakšnodaļām, secinājumiem un priekšlikumiem. Darba apjoms ir 42 lapas. Darbā ir izmantoti 32 avoti tai skaitā Latvijas Republikas un kaimiņvalstu normatīvie akti, juridiskās doktrīnas un interneta resursi. Šī bakalaura darba mērķis ir: 1)izpētīt darba kārtības noteikumus un problēmas, kuras var rasties to pārkāpšanas gadījumā; Šī bakalaura darba temats ir pietiekoši aktuāls Latvijā, jo pēdējā laikā daudzi darbinieku pārkāpumi tiek bieži diskutēti presē, kā arī pieaug to pieteikumu skaits tiesā. No juridiskā viedokļa jautājums ir aktuāls tāpēc, ka darba kārtības noteikumi ir svarīgs instruments, lai nodrošinātu uzņēmuma efektīvu saimniecisko darbību. Ar darba kārtības noteikumu palīdzību darba devējs var nodrošināt uzņēmumā vienotu darba kārtību, kas jāievēro visiem darbiniekiem. Labi pārdomāti un abām pusēm labvēlīgi pieņemti darba kārtības noteikumi ļauj novērst daudzus konfliktus, kuri var rasties izpildes procesā. Sakarā ar minētās problēmas aktualitāti, šajā bakalaura darbā ir analizēti tādi jautājumi, kā darba kārtības noteikumu būtība un ar to saistītie pārkāpumi. Bakalaura darbā piedāvāti varianti, kā uzlabot darbinieku motivāciju ievērot darba kārtības noteikumus. Bakalaura darbā ir izteikti secinājumi un priekšlikumi, ko piedāvā autors minētās problēmas pētīšanas rezultātā.",0
913,Drošības dienestu disciplināratbildības piemērošanas problemātika,"Bakalaura darbā „Drošības dienestu disciplināratbildības piemērošanas problemātika”, ir apskatīts drošības dienestu - Valsts policijas, Valsts ugunsdzēsības un glābšanas dienesta un Valsts robežsardzes disciplināratbildības institūts, disciplinārpārkāpumu tiesu prakse, Iekšlietu ministrijas sistēmas iestāžu un Ieslodzījuma vietu pārvaldes amatpersonu ar speciālajām dienesta pakāpēm disciplināratbildības likuma regulējums par vainas formām, salīdzinājumā ar Krimināllikumā minēto vainas formu regulējumu, disciplinārpārkāpuma seku nozīme, pieteikuma priekšmetu kļūdas pārsūdzot disciplinārsodu un iestādes pieļautās kļūdas piemērojot disciplinārsodu, kā arī šo kļūdu nozīme tiesvedībā. Darbs saistīts ar tiesu spriedumu izpēti un problēmu konstatēšanu, kā arī priekšlikumu piedāvāšanu, normatīvo aktu uzlabošanai. Darba autors konstatē, ka Iekšlietu ministrijas sistēmas iestāžu un Ieslodzījuma vietu pārvaldes amatpersonu ar speciālajām dienesta pakāpēm disciplināratbildības likumā ir nepieciešams pilnveidot regulējumu par vainas formām, kā arī konstatē nepilnības disciplinārsoda piemērošanas jautājumos.",0
914,Mantisko jautājumu pierādīšana,"Maģistra darba nosaukums ir „Mantisko jautājumu pierādīšana”. Maģistra darba mērķis ir izanalizēt literatūru, veikt izpēti un mantisko jautājumu problemātiku pierādīšanā, noskaidrot, kā notiek mantisko jautājumu piemērošana Latvjas praksē. Tāpat arī viens no darba mērķiem ir piedāvāt normatīvajos aktos un praksē pastāvošajām problēmām risinājumus.  Maģistra darba uzdevums ir izpētīt mantisko jautājumu saturu, salīdzināt dažādu tiesību zinātnieku viedokļus attiecībā uz šī institūta problemātiku, kā arī piedāvāt un atrast normatīvajos aktos un praksē pastāvošo problēmu risinājumus. Maģistra darbs sastāv no četrām nodaļām. Pirmajā nodaļā autore analizē mantisko jautājumu vispārīgu apskatu, sniedzot kantra mantiskā jautājuma jēdzienu izpratni. Otrajā nodaļā autore padziļināti pēta Latvijas tiesu praksi un vispārēju izpratni attiecībā uz ar noziedzīgu nodarījumu radītā kaitējuma atlīdzināšanu (turpmāk arī kompensācija) pierādīšanas problēmām un izpratni. Trešajā nodaļā tiek analizēta rīcības ar noziedzīgi iegūtu mantu pierādīšanas aspekti. Maģistra darba ceturtā nodaļa būs veltīta autore pievērsīsies procesuālo izdevumu jautājumiem un piemērošanas nosacījumiem praksē.",0
915,"Skola kā socializācijas,resocializācijas aģents un to regulējums tiesību normās","Senāk par skolu kā izglītības insitūtu tika runāts kā par iestādi, kur cilvēks tikai izglītojās, tāpat arī valsts necentās iejaukties šo iestāžu darbībā. Šodien izglītības jautājums ir svarīgs un aktuāls no aspekta, ka skola spēj sniegt ne tikai izglītības apguvi, bet tā nodrošina cilvēkus ar socializācijas un resocializācijas iespējām, kā arī arvien vairāk izglītības institūta darbībā iesaistās valsts. Šī darba mērķis ir izzināt skolas kā socializācijas un resocializācijas aģenta regulējumu Latvijas Republikas tiesību normās. Pētījuma robežas ir no 1998. gada, ņemot par pamatu Izglītības likuma spēkā stāšanās datumu, līdz mūsdienām. Darba rezultātā tika secināts, ka skola kā socializācijas un resocializācijas aģents ir viens no visefektīvākajiem institūtiem, kurš realizē šos procesus, jo tieši skola spēj sniegt indivīdam visas tās zināšanas, pamatvērtības, kā arī iemācīt tiesisko apziņu, kas viņam ir nepieciešama, lai viņš spētu iekļauties sabiedrībā un funkcionēt kā pilntiesīgs sabiedrības loceklis. Atslēgvārdi: bērns, sabiedrība, valsts, izglītība, aģents, socializācija, resocializācija, regulējums.",0
916,"Privāta testamenta forma, problēmjautājumi un attīstības tendences.","Darba autore pētīja privāta testamenta formu, problēmjautājumus un attīstības tendences, konstatējot nepilnības privāta testamenta normatīvajā regulējumā un piedāvājot tām risinājumus. Darbā ir trīs nodaļas. Pirmā nodaļa ir veltīta testamenta jēdzienam. Autore pētīja testamenta jēdziena vēsturisko attīstību, pievēršot uzmanību testamenta pamatpazīmēm. Tika analizēta testēšanas brīvība kā personas tiesība un tās ierobežojumi, kā arī jēdziena ""brīva griba"" izpratne. Otrajā nodaļā aplūkotas testamenta formas un to attīstība gadu gaitā; nodaļa iedalīta divās apakšnodaļās. Pirmajā apskatīts privāta testamenta vēsturiskais regulējums. Otrajā apakšnodaļā iztirzāts aktuālais regulējums. Analizējot hologrāfisko testamentu, tika salīdzināti tiesiskie regulējumi dažādās Eiropas valstīs. Tika konstatēta nepieciešamība grozīt normatīvo regulējumu privātam testamentam. Trešajā nodaļā tika analizēta priviliģētu testamentu būtība. Darba autore secināja, ka lēmums izslēgt priviliģētu testamentu institūtu no Civillikuma bijis lietderīgs.",0
917,ES personas datu aizsardzības tiesiskā regulējuma  piemērojamība un personas datu nosūtīšanas pieļaujamība  pirms un pēc Vispārīgās datu aizsardzības regulas stāšanās spēkā,"Mūsdienās, kad interneta lietotāju skaits ir lielākais tā pastāvēšanas vēsturē un mēs esam daļa no tā saucamās “patērētāju sabiedrības”, kura dažādus pakalpojumus un produktus izmanto un iegādājas tiešsaistē (ar interneta starpniecību) līdz šim nepieredzētā apjomā, arī personas datu ievākšanas, apstrādes un uzglabāšanas procesi noris neiedomājamā mērogā. Nenoliedzot šīs tendences, Eiropas Savienības (turpmāk arī ‘ES’) likumdevējs 2012. gadā atzina par nepieciešamu pārstrādāt līdz šim pastāvējušo personas datu aizsardzības tiesisko regulējumu, izsludinot Eiropas Savienības datu aizsardzības noteikumu reformu un 2016. gada decembrī pieņemot jauno regulējumu – Vispārīgo datu aizsardzības regulu. Darba mērķis ir analizēt, kādas izmaiņas Eiropas Savienības personas datu aizsardzības tiesiskā regulējuma reforma ieviesīs attiecībā uz ES tiesiskā regulējuma personas datu aizsardzības jomā teritoriālo piemērojamību, kā arī analizēt, kādas izmaiņas regulējums piedzīvos attiecībā uz personas datu nosūtīšanu uz Eiropas Savienības un Trešajām valstīm, kas, pateicoties straujajām globalizācijas tendencēm, mūsdienu tiesiskajā vidē ir ļoti nozīmīgs jautājums, ļoti daudziem uzņēmumiem un organizācijām savas komercdarbības nodrošināšanai esot arvien lielākai nepieciešamībai ievākt, apstrādāt un nosūtīt Eiropas Savienības pilsoņu personas datus ne tikai uz citām Eiropas Savienības dalībvalstīm, bet arī uz valstīm ārpus Eiropas Savienības. Pētījuma rezultāti ļaus izdarīt secinājumus par līdzšinējo regulējumu attiecībā uz Eiropas Savienības personas datu aizsardzības tiesiskā regulējuma piemērojamību un personas datu nosūtīšanas noteikumiem ne tikai nosūtot personas datus no vienas Eiropas Savienības dalībvalsts uz citu, bet arī uz Trešajām valstīm, kā arī novērtēt, kādas izmaiņas šajos jautājumos piedzīvos tiesiskais regulējums pēc tam, kad no 2018. gada 25. maija kļūs piemērojama Vispārīgā datu aizsardzības regula.",0
918,Interneta starpnieka atbildības un jurisdikcijas noteikšanas problēmas jautājumos par vārda brīvību,"Mаģistrа dаrbs „Internetа stаrpnieku аtbildībаs un jurisdikcijаs noteikšаnаs problēmаs jаutājumos pаr vārdа brīvību” ir uzrаkstīts Lаtvijаs Universitātes Juridiskās fаkultātes Stаrptаutisko un Eiropаs tiesību zinātņu kаtedrā.  Dаrbа ietvаros аutore аnаlizē internetа stаrpnieku veidus un normаtīvo regulējumu аttiecībā uz tiem, kā аrī vаi tiem tiek piešķirtаs tiesībаs uz vārdа brīvību. Tāpаt tiek аpskаtīti dаžādi internetа stаrpnieku аtbildībаs noteikšаnаs modeļi, un kā tie tiek piemēroti prаksē. Kā аrī аutore аnаlizē gаdījumus, kuros internetа stаrpniekiem jāpiemēro stаrptаutisko publisko tiesību un stаrptаutisko privāttiesību jurisdikcijаs principi. Noslēgumā tiek secināts, kа internetа stаrpniekiem piemīt tiesībаs uz vārdа brīvību. Kā аrī neskаtoties uz to, kа internetа stаrpnieku аtbildībаs noteikšаnаs modeļi tiek piemēroti ļoti veiksmīgi, bieži vien аpstāklis, kа nаv vienots viedoklis pаr to, kā tiek noteiktа jurisdikcijа pār internetа stаrpniekiem, rаdа šķēršļus fаktiski piemērot internetа stаrpniekiem аtbildību.",0
919,Operatīvās darbības pasākumu rezultātā iegūtās ziņas kā pierādījums kriminālprocesā. Latvijas un ārvalstu regulējums,"Kriminālprocesa likuma 127.panta trešā daļa nosaka, ka operatīvās ziņas var izmantot pierādīšanā kriminālprocesā, ja šīs ziņas var pārbaudīt likumā paredzētajā kārtībā.  Praksē operatīvo ziņu izmantošana kriminālprocesā ir problemātiska, ņemot vēra operatīvās darbības pasākumu slepeno raksturu. Daudzi nozares praktiķi arī norāda, ka operatīvās ziņas nevar izmantot pierādīšanā, jo tas neizriet no operatīvās darbības mērķa un uzdevuma.  Līdz ar to šajā jautājumā pastāv vairākas problēmas. Darbā tiek analizēts vai tiek sasniegts kriminālprocesa mērķis, ja tajā tiek izmantotas operatīvās ziņas kā pierādījumus, kā arī autors piedāvā noteikt ierobežojumus operatīvās darbības pasākumu veikšanas iespējām kriminālprocesā. Darbā arī tiek apskatīt ārvalstu regulējums šajā jautājumā.",0
920,Cietsirdīga izturēšanās pret dzīvniekiem,"Bakalaura darba nosaukums ir ‘’Cietsirdīga izturēšanās pret dzīvniekiem’’. Darbs sastāv no anotācijas, ievada, četrām daļām, secinājumiem un izmantotās literatūras saraksta. Darbā sasniedzamie uzdevumi ir Latvijas likumdošanas izpēte saistībā ar cietsirdību pret dzīvniekiem un piemērojamo atbildību. Pirmajā daļā aplūkota vēstures attīstība dzīvnieku tiesību jomā Latvijā, kā arī dzīvnieku iedalījums likuma kontekstā. Otrajā daļā tiek veikta padziļināta jēdziena izpēte. Darba trešajā daļā ir analizēts noziedzīga nodarījumu sastāvs, un ceturtajā daļā ārvalstu likumu salīdzinājums, kam seko darba gaitā izdarītie secinājumi.",0
921,Varas dalīšanas principa realizācija tiesu varas neatkarības garantijās (1918-1940),"Mūsdienās joprojām sasāpējies jautājums ir tiesu varas neatkarība. Tas izsauc plašas diskusijas ne tikai juristu un tiesību zinātnieku vidū, bet rada bažas arī pārējā sabiedrībā. Līdz ar to rodas nepieciešamība izvērtēt tiesu varas neatkarības garantijas. Izpratne par valsts varu, varas dalīšanas teoriju un tiesu varas neatkarības garantijām nav iedomājama bez vēsturiskās izpētes. Tēma ir aktuāla un tik pat kā nav pētīta šādā šķērsgriezumā. Autore darbā izvirza mērķi - analizēt varas dalīšanas principa realizāciju tiesu varas neatkarības garantijās (1918 - 1940). Izpētīt ne tikai pašu varas dalīšanas principu tiesu varas neatkarības aspektā, bet arī Latvijas tiesu varas veidošanos un to vēsturiskās saknes. Tieši vēsturiskā pieredze ir pamats problēmas apzināšanai un ceļš uz risinājumu, sniedzot  iespējas izvērtēt iepriekš izvēlētos risinājumu modeļus un atrast problēmas cēloņus.",0
922,Orgānu un audu izņemšana no cilvēka - cilvēktiesību pārkāpums?,"Darbā “Orgānu un audu izņemšana no cilvēka – cilvēktiesību pārkāpums?” tiek izpētīta likumīga cilvēka orgānu un audu transplantācija, kā arī  nelikumīga orgānu un audu izņemšana, kas ir neatļauta un noziedzīga darbība. Orgānu un audu izņemšanas cilvēktiesību jautājums saasinājās pēdējo 40 gadu laikā, sakarā ar zinātnes attīstību transplantācijas jomā un cilvēktiesību lomas pieaugumu medicīnas un pacientu tiesībās. Tāpēc bakalaura darbā autore  apskata orgānu un audu izņemšanas juridiskās īpatnības un tas rezultātā radītos cilvēktiesību aizskārumus.              Orgānu un audu izņemšanas problēma mūsdienās ir ļoti svarīga un izplatīta, jo orgānu un audu pieprasījums ir lielāks nekā orgānu piedāvājums, tāpēc izplatās cilvēku orgānu tirdzniecība, transplantācijas tūrisms, orgānu un audu izņemšana bez personas piekrišanas. Dažreiz ārstniecības speciālisti aizskar personas pamattiesības arī likumīgas orgānu izņemšanas gadījumos, piemēram, neizskaidrojot visas iespējamas operācija sekas vai izplatot transplantācijas noslēpumu.           Bakalaura darbā pārsvara izskatīta tiesiskā un medicīniskā situācija Latvijā, kā arī starptautiskais un nacionālais normatīvais regulējums.",0
923,"Pierādījumu pieļaujamības un attiecamības problēmas lietās, kas saistītas ar bērnu aizgādības, aprūpes un saskarsmes tiesībām.","Lietas, kas izriet no aizgādības un saskarsmes tiesībām ir viens no prasības tiesvedības veidiem Civilprocesa likumā. Darba ietvaros pētīti atsevišķas un kopīgas aizgādības, aprūpes un saskarsmes tiesību jēdzieni, izmantotie pierādījumi šajā procesā. Autore pēta ne tikai teoriju, bet arī problēmas šo kategoriju tiesu praksē. Darba mērķis ir izpētīt atsevišķus problēmjautājumus, piedāvājot tiem iespējamos risinājumus. Pētījuma ietvaros autore vērš uzmanību, kāda veida pierādījumiem tiesa nosaka augstāku ticamības pakāpi cik lielā mērā pieļaujami un attiecināmi tie ir, spriežot lietu pēc būtības, galvenās problēmas bāriľtiesas un psihologa sniegtajos atzinumos, nepilnības civilprocesa likumā.   Darba rezultātā autore piedāvā veikt papildinājumus Civilprocesa likuma regulējumā. Pētījuma mērķis ir analizēt pastāvošo tiesisko regulējumu un esošās problēmas tiesu praksē. Šo papildinājumu rezultātā, lielāka uzmanība tiktu pievērsta bērna interesēm, tiktu paātrināta arī lietas izskatīšana, kā arī daļēji atvieglots tiesas darbs.",0
924,"""Atturēšanās no jebkādas darbības"" klauzula Eiropas ekonomiskās kopienas un Turcijas asociācijas līgumā","Eiropas Ekonomiskās kopienas un Turcijas asociācijas līgums satur divas “atturēšanās no jebkādas darbības klauzulas” – vienu, kas attiecas uz tiesībām veikt uzņēmējdarbību un sniegt pakalpojumus, un otru, kas attiecas uz darba ņēmēju pārvietošanās brīvību.  Lai gan “atturēšanās no jebkādas darbības” klauzulas nesniedz Turcijas valstspiederīgajiem tiesības uz noteikto brīvību izmantošanu, tā sniedz tiesības nepieļaut jaunu nosacījumu, kuri apgrūtinātu brīvību īstenošanu, ieviešanu dalībvalstu nacionālajos normatīvajos aktos.  Darbā tiks analizēta “atturēšanās no jebkādas darbības” klauzula un laika gaitā attīstītie attaisnojumi tās ierobežošanai, kā arī klauzulas korelācija ar diskriminācijas principa aizliegumu.",0
925,Prejudiciālā nolēmuma nozīme konstitucionālās tiesas procesā,"Līguma par Eiropas Savienības darbību 267. panta regulējums ievieš prejudiciālo nolēmumu procedūru, tomēr ne panta formulējums, ne citi to regulējošie tiesību akti nenosaka pantā ietvertā jēdziena “tiesa” saturu, kā arī to, vai konstitucionālās tiesas ietilpst šī panta subjektu lokā. Tā rezultātā tiesību zinātnieku vidū ir radušās neskaidrības, vai saskaņā ar panta trešo daļu, konstitucionālās tiesas būtu jāuzskata par “tiesu, kuras nolēmumus nevar pārsūdzēt”. Darba mērķis ir analizēt konstitucionālo tiesu atbilstību LESD 267. pantā ietvertajam jēdzienam “tiesa”, padziļināti izpētot Eiropas Savienības dalībvalstu konstitucionālo tiesu praksi. Darba ietvaros autore analizē prejudiciālā nolēmuma būtību, Eiropas Savienības Tiesas spriedumus un ģenerāladvokātu secinājumus, kā arī pēta dalībvalstu konstitucionālo tiesu lēmumus. Autore, pētot Eiropas Savienības Tiesas un konstitucionālo tiesu judikatūru, kā arī tiesību zinātnieku doktrīnu, izanalizē aktuālos problēmjautājumus, kas saistīti ar konstitucionālo tiesu kā LESD 267. panta subjektu.",0
926,Valūtas un valūtas kursa svārstību ierobežošana ilgtermiņa līgumos,"Bakalaura darbs „Valūta un valūtas kursa svārstību ierobežošana ilgtermiņa līgumos” sniedz ieskatu jautājumos par maksājuma izdarīšanas valūtu un valūtas kursa svārstību ierobežošanu līgumā. Darba mērķis ir izpētīt, kādā valūtā maksājums izdarāms, ja puses līgumā par to tieši nav vienojušās, kā arī noskaidrot efektīvākos valūtas kursa svārstību ierobežošanas veidus.  Pētījuma rezultātā autore konstatē kritērijus, atbilstoši kuriem tiek noteikta  maksājuma izdarīšanas valūta un identificē efektīvākos mehānismus valūtas kursa svārstību ierobežošanai līguma ietveros.    Atslēgvārdi: valūta, valūtas kurss, valūtas kursa svārstības, darījuma risks, valūtas de-valvācija, valūtas revalvācija.",0
927,Kaitējuma atlīdzības piedziņas kārtība civiltiesiskajos strīdos par tiesībām uz preču zīmēm.,"Darba ietvaros tiek veikta Latvijas Republikas un Eiropas Savienības Tiesas prakses un doktrīnas izpēte par Eiropas Parlamenta un Padomes Direktīvas Nr. 2004/48/EK par intelektuālā īpašuma tiesību piemērošanu jeb Piemērošanas direktīvas interpretāciju un ieviešanu Latvijas Republikas tiesību sistēmā attiecībā uz kaitējuma atlīdzības piedziņas kārtību strīdos par tiesībām uz preču zīmi izpēte.  Darba mērķis ir izprast iepriekš minētajā direktīvā noteikto kaitējuma atlīdzības piedziņas kārtību un sniegt priekšlikumus nepieciešamo izmaiņu īstenošanai Latvijas tiesību sistēmā atbilstoši Piemērošanas direktīvas prasībām. Darba rezultāts ir pētījums par Latvijas Republikā piemēroto zaudējumu atlīdzības piedziņas kārtību strīdos par tiesībām uz preču zīmēm, kura ietvaros tiek sniegti vairāki priekšlikumi par nepieciešamajām izmaiņām normatīvajos aktos, tiesu prakses apkopojumā un tiesību normu interpretācijas procesā, lai īstenotu efektīvu kaitējuma atlīdzības piedziņu strīdos par tiesībām uz preču zīmēm.",0
928,Bāreņtiesas darbības bērna ārpusģimenes aprūpes nodrošināšanā,"Bakalaura darba “Bāriņtiesas darbības bērna ārpusģimenes nodrošināšanā” mērķis ir izpētīt Bāriņtiesu kompetenci un tās darbības saistībā ar lēmumu pieņemšanu, kas balstās uz bērna ārpusģimenes nodrošināšanu. Aplūkot un izpētīt vai bāriņtiesu iestādes pilda tām paredzētos pienākumus atbilstoši normatīvajos aktos paredzētajam un pieņem lēmumus vadoties pēc bērnu interesēm un tiesībām, nodrošinot bērnam piemērotāko aprūpes veidu atbilstoši konkrētajai situācijai.  Ņemot vērā, ka bērns ir neaizsargāta būtne, valstij ir jānodrošina bērnam visas nepieciešamās pamatvajadzības, galvenokārt , nodrošinot tam vidi, kurā augt, attīstīties un tikt aprūpētam. Tādēļ darba autore turpmākajā darbā analizējot bāriņtiesu darbību, ārpusģimenes aprūpes veidus un to piemērošanu bērniem, kas nonākuši bez vecāku gādības, nonāks pie secinājumiem par bāriņtiesu lēmumu atbilstību un kvalitāti nodrošinot bērnam ārpusģimenes aprūpi, un sniegs ieteikumus, lai uzlabotu bāriņtiesu darbību.",0
929,Piesardzības principa statuss starptautiskajās vides tiesībās,"Piesardzības princips ir koncepts starptautiskajās vides tiesībās, kas ietver ideju, ka zinātniskā neskaidrība nav attaisnojums, lai veiktu darbības, kas kaitīgi ietekmē vidi. Tā statuss kā paražai starptautiskajās tiesībās joprojām tiek uztverts skeptiski, tāpēc darba mērķis ir noskaidrot, vai piesardzības princips ir šādu stausu ieguvis. Šī darba ietvaros tiks aplūkots normatīvais regulējums, tiesu prakse un valstu prakse, lai izpildītu darba uzdevumus- noteikt piesardzības principa definīciju, kā arī noteikt kāds ir opinio juris un valstu prakse attiecībā uz to. Autore uzskata, ka darba rezultātā ir noteicams, ka ir radusies paražu tiesībā attiecībā uz piesardzības principu.",0
930,"Bezvalstnieka termins ANO 1954. gada Konvencijā par bezvalstnieka statusu, tā norobežošana no valsts piederīgajiem: Latvijas nepilsoņa statuss","Starptautiskajās tiesībās pastāv divi statusi, kuri tiek jaukti. Bezvalstnieka statuss, kuru izveidoja 1954. gadā, lai noregulētu to cilvēku statusu, kuri bija zaudējuši pilsonību pēc otrā pasaules kara. Nepilsoņa statuss, kuru izveidoja 1995. gadā, lai noregulētu to cilvēku statusu, kuri zaudēja pilsonību Padomju Sociālistiskās Republikas sabrukuma rezultātā. Darba mērķis noskaidrot vai starp šiem statusiem pastāv atšķirības. Darba rezultātā autore secina, ka nepilsoņa statuss ir pietuvināts pilsonībai, jo nepilsonim ir piešķirtas gandrīz visas pilsoņa tiesības. Līdz ar to, šie abi statusi nevar tikt uzskatīti par līdzīgiem, jo vienīgā līdzība, kura saista šos abus statusus ir pilsonības trūkums.",0
931,Inventāra saraksts mantojuma lietā.,"Bakalaura darba temats ir “Inventāra saraksts mantojuma lietā”. Inventāra saraksta sastādīšana ir cieši saistīta ar inventāra tiesības izlietošanu. Lai inventāra tiesību izlietotu pilnīgi un lai tiktu aizsargātas mantojuma atstājēja, mantojuma pieņēmēja un kreditoru tiesības, ir nepieciešams taisnīgs, pēc likuma sastādīts inventāra saraksts. Ir sarežģīti sastādīt pilnvērtīgu inventāra sarakstu, ja likumos ir neprecizitātes un ikdienišķās problēmas nav atrisinātas ārējos normatīvajos aktos. Darba mērķis ir konstatēt praksē radušās problēmas inventāra saraksta sastādīšanā zvērinātu tiesu izpildītāju un bāriņtiesas praksē, kā arī praksē, ar ko sastopas zvērināti notāri, kad saņem inventāra sarakstu. Darbā tiek aplūkots inventāra tiesības institūts, inventāra saraksta jēdzieni, kā arī praksē biežāk sastopamās problēmas inventāra saraksta sastādīšanā. Tiek aplūkoti Igaunijas un Lietuvas tiesību akti un tie tiek salīdzināti ar Latvijas tiesību aktiem. Darba rezultātā Autore secina, ka nepastāv vienots regulējums zvērinātiem tiesu izpildītājiem un bāriņtiesai. Pastāv dažādas prakses problēmas, kas nav regulētas Latvijas normatīvajos aktos un tās nav atrisinātas. Autore sniedz savas atziņas un iespējamos grozījumus dažādos Latvijas tiesību aktos.",0
932,Taisnīgas un saprātīgās izmantošanas princips un tā statuss attiecībā uz robežšķērsojošiem fosilio un artēzisko pazemes ūdeņu horizontiem,"Dzeramais ūdens ir visas dzīvības pamatā un 97% no tā tiek iegūts no pazemes ūdeņiem jeb pazemes ūdens horizontiem. Līdzīgi kā virszemes ūdeņi, arī pazemes ūdens horizonti nereti šķērso vienas vai vairāku valstu robežas, līdz ar to tie atrodas vairāku valstu jurisdikcijās vienlaicīgi, tādejādi radot potenciālu konfliktam par to lietošanu un taisnīgu sadali. Lai arī pazemes ūdeņu loma ir tik būtiska visa dzīvā pastāvēšanā, tā ir viena no vissliktāk tiesiski regulētajām jomām starptautiskajās vides tiesībās. Galvenokārt robežšķērsojušu ūdens resursu sadali regulē vispārēji tiesību principi, un viens no svarīgākajiem ir taisnīgas un saprātīgas izmantošanas princips. Tas plaši attiecināts uz tādām robežšķēršojošām ūdenstecēm kā ezeriem un upēm, kā arī uz tādiem pazemes ūdens horizontiem, kas ir hidroloģiski savienoti ar šādu ūdensteci, un ir pieņemts, ka attiecībā uz šiem ūdens avotiem šim principam ir paražas spēks. Tomēr dabā ir arī tādi robežšķērsojoši pazemes ūdens horizonti, kuri ir nodalīti no jebkādām ūdenstilpnēm un to lietošana ir atkarīga no valstu, kuras to savstarpēji dala, ieskatiem. Turklāt liela daļa no tiem tiek strauji iztukšoti, kas pakļauj nākotnes paaudzes nopietnam dzeramā ūdens trūkuma riskam. Pētījuma mērķis ir noskaidrot, vai taisnīgas un saprātīgas izlietošanas principam piemīt paražu tiesību normas spēks arī attiecībā uz artēziskiem un fosiliem pazemes ūdens horizontiem. Lai to sasniegtu, autore pēta un salīdzina pazemes ūdens horizontu veidus un to atšķirības, analizē taisnīgas un saprātīgas izmantošanas principa saturu dažādos starptautiskajos dokumentos, pēta valstu un tiesu praksi. Darba izstrādes rezultātā tiek noskaidrots, ka taisnīgas un saprātīgas izmantošanas principam ir paražu tiesību normas spēks ne vien attiecībā uz gruntsūdens horizontiem, bet arī uz artēziskiem un fosiliem pazemes ūdens horizontiem.",0
933,Diskriminācija etniskās piederības dēļ: jēdziens un veidi,"Eiropas Savienība ir multinacionāla vide, kur kopā dzīvo dažādu etnisko piederību un rasu personas. Diskriminācija etniskās piederības un rases dēļ ir aktuāla problēma visā Eiropas Savienībā, ņemot vērā mūsdienu situāciju un sabiedrības stereotipus. Bieži vien no sabiedrības vairākuma atšķirīgi etniskās piederības vai rases pārstāvji tiek nostādīti sliktākā situācijā dažādos dzīves aspektos, par ko plaši tiek runāts gan masu medijos un sabiedrībā, gan politikā. Darba mērķis ir izanalizēt un saprast, kā veidojas rases un etniskās piederības jēdziens, kā arī tas, kādā veidā abi iepriekš minētie jēdzieni sasaistās ar citām diskriminācijas aizlieguma pazīmēm. Darba rezultātā tika secināts, ka rasi un etnisko piederību vajadzētu apvienot vienā kategorijā, neizdalot to atšķirības, kā arī tika noskaidrots, ka abi jēdzieni nenovēršami krustojas ar citām diskriminācijas aizlieguma pazīmēm, radot nelabvēlīgu, nevienlīdzīgu attieksmi pret konkrētu etnisko izcelsmju vai rasu personām.  Atslēgvārdi: etniskā piederība, rase, diskriminācija, aizlieguma pazīmju saistība, multikulturālisms, nevienlīdzība.",0
934,Mantojuma pieņemšanas termiņi un veidi.,"Mantojuma tiesības regulē procesus, kas notiek pēc cilvēka nāves. Cilvēkam nomirstot, visa viņa manta pārvēršas mantojumā, un mantojumam jākļūst par mantinieka īpašumu. Lai mantinieks iegūtu mantojumu savā īpašumā, nepieciešams veikt darbību, pozitīvu gribas izpaudumu – mantojuma pieņemšanu. Mantojuma pieņemšana ir viens no būtiskākajiem posmiem mantojuma procesā. Vēlāk mantojumu atraidīt vairs nav iespējams.  Šajā darbā autore apskatīs mantojuma pieņemšanas institūtu, tā vēsturisko attīstību. Tiks meklēti un analizēti problēmjautājumi, būtiskākās iezīmes mantojuma pieņemšanas veidos, noteiktajos mantojuma pieņemšanas termiņos un sekās, kas rodas mantojumu pieņemot.  Pētījuma rezultātā autore secina, ka mantojuma pieņemšanas institūtā ir nepieciešami uzlabojumi, piemēram, pretrunu novēršana starp Latvijas Republikas Civillikumu un Notariāta likumu.",0
935,"Darba līguma uzteikums, kas saistīts ar darbinieka uzvedību.","Darba tiesiskās attiecības ir joma, ar ko dzīves laikā saskaras gandrīz ikviens. Tas ir būtisks tiesisko attiecību veids, kas attiecināms uz ikvienu, kurš strādā algotu darbu. Ne vienmēr sadarbība starp darbinieku un darba devēju izvēršas pozitīva, tāpēc šādos gadījumos pastāv iespēja izbeigt darba tiesiskās attiecības gan pēc paša darbinieka, gan darba devēja iniciatīvas.  Tā kā darba attiecības ir būtiska cilvēka dzīves sastāvdaļa, ir svarīgi zināt savas tiesības un pienākumus darba līguma uzteikuma gadījumā.  Šajā darbā tiek pētīti un analizēti likumā noteiktie gadījumi, kad darba devējam ir tiesības uzteikt darba līgumu, pamatojoties uz apstākļiem, kas saistīti ar darbinieka uzvedību. Lai labāk izprastu likumā noteikto normu piemērošanu, darbā tiek apskatīta un analizēta tiesu prakse par attiecīgo jautājumu, īpašu uzmanību pievēršot jaunākajiem spriedumiem par pētāmo jautājumu. Lai iegūtu vispārīgu priekšstatu par darba attiecību izbeigšanu, darbā ir aplūkots arī uzteikuma jēdziens, to veidi, kā arī darba līguma uzteikšanas kārtība, likumā noteiktie termiņi un darba devēja pienākumi, uzsakot darba līgumu.",0
936,Neuzmanība krimināltiesībās,"Bakalaura darbā “Neuzmanība krimināltiesībās” autore sīkāk apskata neuzmanību, kā vienu no divām vainas formām un pēta ar neuzmanības norobežošanas no nodoma saistītos problēmjautājumus. Darbā tiek apskatīta vainas jēdziena izpratne un tā vēsturiskā attīstība uzsverot Latvijas valstī pastāvošo krimināltiesisko regulējumu un to attīstību, kā arī tiek salīdzināts vainas formas normatīvais regulējums Krimināllikumā un ārvalstu krimināltiesību aktos.  Darba mērķis ir dziļāk izpētīt neuzmanības veidu – noziedzīgas pašpaļāvības un noziedzīgas nevērības izpratni, pievēršot uzmanību krimināltiesību doktrīnā pastāvošām nostādnēm.",0
937,Tiesu varas neatkarība Latvijas Republikā no valsts varas dalīšanas teorijas pozīcijām,"Diāna Adamoviča. Bakalaura darbs par tiesu varas neatkarību Latvijas Republikā no valsts varas dalīšanas teorijas pozīcijām. Darba vadītājs: Dr.iur., prof. Sanita Osipova, Rīgā, 2017.    Valsts varas dalīšanas princips ir valsts organizācijas pamatprincips. To, kā tiek organizēta valsts pārvalde, ietekmē visas sabiedrības dzīvi. Valsts varas dalīšanas principa kontekstā, tiesu varai ir īpaša loma, jo tā garantē cilvēka tiesības uz taisnīgu tiesu. Taču, lai tiesa varētu sekmīgi veikt savus konstitucionālos pienākumus, tai ir jābūt neatkarīgai daudzos aspektos.  Darbā tiks veikts ieskats valsts varas dalīšanas teorijā. Vispārīgi tiks pētīta attīstība un tās prakse mūsdienās. Darbā ir aplūkojami daļa no starptautiskajiem kritērijiem, kas tiek izvirzīti tiesu varas neatkarībai. Pamatojoties uz izpētīto, darbā ir veikta analīze par trīs tiesu neatkarības garantijām Latvijas Republikā.  Darbs sastāv no 3 nodaļām, 8 apakšnodaļām, ievada un kopsavilkuma. Darbā izmantoti tādu autoru darbi, kā Dž. Loks, Š.L.de Monteskjē u.c.",0
938,"Izmeklēšanas eksperiments, operatīvais eksperiments un speciālais izmeklēšanas eksperiments: salīdzinoša analīze","Darba tēma: Izmeklēšanas eksperiments, speciālais izmeklēšanas eksperiments un operatīvais eksperiments – salīdzinoša analīze.  Darbā analizēts: juridiskajā praksē izmantoto eksperimentu kopīgais un atšķirīgais. Darba mērķis: izpētīt minēto eksperimentu vispārīgos raksturojumus, veikšanas faktisko un juridisko pamatu, veikšanas kārtības īpatnības, iegūto rezultātu noformēšanu un izmantošanu kriminālprocesā, iepazīties ar eksperimentu noregulējumu ārvalstīs, tādējādi izanalizējot katru no eksperimentiem un salīdzinot tos vienu ar otru, lai saprastu kopīgās un atšķirīgās iezīmes eksperimentu starpā.  Darba uzdevumi: izpētīt attiecīgo literatūru Latvijā, ārvalstīs, analizēt katru no eksperimentiem, salīdzināt tos, apkopot iegūto informāciju, izdarīt secinājumus.  Iegūtie rezultāti: iegūts pārskats par eksperimentu kopīgo un atšķirīgo. Salīdzinot ar ārvalstu normatīvo regulējumu, daudzu valstu kriminālprocesa kodeksos nemaz nav ietverts speciālais izmeklēšanas eksperiments, kurš Latvijā ir vērtējams kā veiksmīgs pierādījumu iegūšanas veids, kurš līdzās citiem juridiskajā praksē izmantotajiem paņēmieniem palīdz samazināt noziedzību. Atslēgas vārdi: izmeklēšanas eksperiments, speciālais izmeklēšanas eksperiments, operatīvais eksperiments, salīdzinājums, analīze.",0
939,Kultūras un nacionālā mantojuma iznīcināšana,"Bakalaura darba tēma ir „Kultūras un nacionālā mantojuma iznīcināšana”. Darba uzdevums ir Krimināllikuma 79.pantā paredzētā noziedzīgā nodarījuma sastāva analīze un tā nošķiršana no Krimināllikuma 229.panta, kultūras un nacionālā mantojuma jēdziena noskaidrošana un ārvalstu krimināltiesiskā regulējuma salīdzināšana ar Latvijas Republikas krimināltiesisko regulējumu.  Darbā analizēts kultūras un nacionālā mantojuma jēdziens no nacionālo tiesību un starptautisko tiesību viedokļa, tā tiesiskā aizsardzība Latvijas un citu valstu nacionālajos likumos, pētīta problemātika noziedzīga nodarījuma kvalificēšanā saskaņā ar Krimināllikuma 79. un 229.pantu. Darbā izmantoti Latvijas un citu valstu normatīvie akti, starptautiskās konvencijas, Latvijas un ārvalstu autoru zinātniskie darbi krimināltiesībās, administratīvajās tiesībās un starptautiskajās tiesībās, laikraksts un Latvijas valsts iestāžu publiskotās stratēģijas kultūras un nacionālā mantojuma aizsardzībā. Autore darbā izsaka priekšlikumu izveidot oficiālu to objektu sarakstu, kas tiek aizsargāti ar Krimināllikuma 79.pantu.   Atslēgvārdi: kultūras un nacionālais mantojums, kultūras pieminekļi, UNESCO, iznīcināšana, aizsardzība.",0
940,"Determinisms, neirozinātne kriminoloģijā","Aprakstot determinisma teorijas zinātnē un kriminoloģijā, izzinot neirozinātnes attīstības vēsturi un tās kriminoloģiski nozīmīgos atklājumus, un novērtējot, kādu ietekmi uz šīm teorijām atstāj neirozinātnes atklājumi un atziņas, darba autors secina, ka, neirozinātnes atklājumi par noziedzīgas uzvedības neirobioloģiskajiem cēloņiem, kā arī cilvēka brīvās gribas neesamību, padziļina un nostiprina kriminoloģijas determinisma teorijas izskaidrojošo vērtību un potenciālu. Neirozinātniski informētas vai neirozinātnē balstītas kriminoloģijas determinisma teorija ir pretrunā ar atsevišķiem krimināltiesību zinātnē sastopamajiem tradicionālajiem pieņēmumiem,piemēram, brīvas racionālas gribas pieņēmumu. Piedāvājot jaunus atklājumus par cilvēka uzvedības neironālajiem cēloņiem un lēmumpieņemšanas mehānismiem, neirozinātnieki konceptualizē kriminoloģijas determinisma teoriju jaunā veidā.",0
941,"Cēloņsakarības nozīme gadījumos, kad zaudējumus ir izraisījuši vairāki cēloņi deliktos.","Atbildība un pienākums atlīdzināt cietušajam par nodarīto kaitējumu, kas radies no tiesību aizskāruma, izriet no Civillikuma 1635. panta. Viens no atbildības priekšnoteikumiem ir cēloniskās sakarības noskaidrošana starp izdarīto darbību un kaitīgajām sekām. Lielākās neskaidrības rodas, tad, kad konkrētos zaudējumus ir izraisījuši vairāki cēloņi. Darba mērķis ir padziļināti izpētīt ar to saistītos problēmjautājumus, kā tie tiek risināti Latvijas tiesu praksē un kā citās valstīs. Darba ietvaros autore pielietos teleoloģisko un salīdzinošo metodi, analizējot tiesību doktrīnu un tiesu spriedumus. Darba rezultāts ir izstrādāts pētījums, kurā ir sistemātiski salīdzināti Eiropas līmenī piedāvātie risinājumi, ārvalstu paustās atziņas, kā arī Latvijas tiesību sistēmā raksturīgākais. Ir izdarīti secinājumi un piedāvāti, autoresprāt, piemērotākie risinājumi.",0
942,Kriminālvajāšanas būtība un saturs,"Kriminālvajāšana ir kriminālprocesa obligāta stadija, kura ietilpst pirmstiesas procesā. Kriminālvajāšanas stadijā krimināllieta tiek sagatavota izskatīšanai tiesā. Tās būtība atspoguļojas lēmumā par personas saukšanu pie kriminālatbildības jeb apsūdzībā. Jo pats lēmums ir šīs apsūdzības ārējā forma, taču apsūdzības saturs ir tas, kas nosaka kriminālvajāšanas būtību. Apsūdzība ļauj noteikt pierādīšanas priekšmetu un robežas, atbilstoši realizēt tiesības uz aizstāvību. Darba mērķis bija izpētīt pirmstiesas procesa stadiju – kriminālvajāšanu. Noskaidrot, ko sevī ietver lēmums par personas saukšanu pie kriminālatbildības, apsūdzētā statusu, viņa tiesības un pienākumus. Darba gaitā tika apskatīta praksē pastāvoši problēmjautājumi saistībā ar kriminālvajāšanu. Praksē pastāv grūtības noteikt to, kas iekļaujams apsūdzības saturā. Darba izstrādes laikā tika saskatīti iespējami Kriminālprocesa likuma uzlabojumi, lai pilnīgāk tiktu noregulēts jautājums par apsūdzības saturu.  Darba izstrādes laikā, autore pārliecinājās par problemātikas esamību.",0
943,Kriminālsods par ceļu satiksmes noteikumu un transportlīdzekļu ekspluatācijas noteikumu pārkāpšanu,"Bakalaura darba tēma ir „Kriminālsods pret ceļu satiksmes noteikumu un transportlīdzekļu ekspluatācijas noteikumu pārkāpšanu.”  Darba ietvaros tiek pētītas un analizētas problēmas, kas saistītas ar noziedzīga nodarījuma kvalificēšanu krimināllikuma 260. panta ietvaros pret ceļu satiksmes noteikumu un transportlīdzekļu ekspluatācijas noteikumu pārkāpšanu. Darbā sīkāk tiek pētīta kriminālsodu piemērošanas prakse krimināllikuma 260. panta ietvaros, analizējot tiesas motivāciju un mērķus ar kādiem tiek pamatota attiecīgā kriminālsoda piemērošana. Kvalificējot noziedzīgu nodarījumu pēc krimināllikuma 260. panta problēmjautājumi ir vainas formas noteikšanā vai noziedzīgs nodarījums atzīstams par izdarītu ar nodomu vai aiz neuzmanības, jo teorijā un praksē valda atšķirīgi uzskati. Tāpat piemērojot kriminālsodu tiesas savos spriedumos izvairās pamatot kāpēc nav pieņemts kāds no alternatīviem soda veidiem. Bakalaura darba mērķis, padziļināti izpētīt ceļu satiksmes jēdzienu, problēmjautājumus  kas saistīti ar krimināllikuma 260. pantā ietvertā noziedzīgā nodarījuma kvalifikāciju un kriminālsodu piemērošanas praksi šī panta ietvaros.  Bakalaura darbs sastāv no ievada un divām nodaļām: Ceļu satiksmes jēdziena un krimināllikuma 260. panta juridiskās analīzes, un krimināllikuma 260. panta sankcijā ietverto soda veidu analīzes, sešām apakšnodaļām un kopsavilkuma. Bakalaura darba ietvaros tiek pētīta tiesu prakse par kriminālsodu piemērošanu laika posmā no 2015. līdz 2016. gadam, tāpat tiek izmantotas juridiskās publikācijas, likumi, literatūra un interneta resursi. Bakalaura darba kopsavilkumā tiek apkopoti secinājumi, kas radušies analizējot apskatīto informāciju, kā arī tiek sniegti priekšlikumi problemātisko jautājumu atrisināšanai.",0
944,Pārrobežu ceļu satiksmes negadījumiem piemērojamais likums,"Bakalaura darba tēma ir „Pārrobežu ceļu satiksmes negadījumos piemērojamais likums”. Bakalaura darba mērķis ir noskaidrot, kādos gadījumos tiek piemērota 1971. gada 4. maija konvencija „Konvencija par ceļu satiksmes negadījumiem piemērojamo likumu” un Eiropas Parlamenta un Padomes Regula Nr. 864/2007, un kā šie divi starptautiskie normatīvie akti mijiedarbojas un atšķiras. Kā arī, izpētīt, vai tos savā praksē pielieto apdrošinātāji. Pētāmās problēmas galvenais iemesls - apdrošinātāji, nosakot atbildību un aprēķinot apdrošināšanas atlīdzību par zaudējumiem, kas cietušajām personām radušies ceļu satiksmes negadījuma rezultātā, piemēro tās valsts likumu, kurā tas noticis, nevis meklē piemērojamās tiesību normas starptautiskajos normatīvajos aktos, respektīvi, 1971. gada 4. maija konvencijā „Konvencija par ceļu satiksmes negadījumiem piemērojamo likumu” un Eiropas Parlamenta un Padomes Regulā Nr. 864/2007. Bakalaura darbam ir trīs nodaļas, kuras tiek iedalītas atsevišķās apakšnodaļās. Pirmajā nodaļā autore atklāj izvirzītās tēmas aktualitāti, kas kalpo par pamatu turpmāko nodaļu satura izpētei.  Otrajā nodaļā autore aplūko pārrobežu ceļu satiksmes negadījumos piemērojamā likuma normatīvo regulējumu, to mijiedarbību un izpēti tiesu praksē. Trešajā nodaļā ir veikta aptaujas anketās iegūto datu analīze un interpretācija. Bakalaura darba nobeigumā tiek sniegti secinājumi un priekšlikumi par darbā izpētītiem datiem un  iegūtajiem rezultātiem.  Darbā tika izmantoti 45 literatūras avoti, tai skaitā juridiskā literatūra, normatīvie akti un juridiskās prakses materiāli. Darba kopējais apjoms ir 48 lapas (bez pielikumiem). Atslēgvārdi: ārvalsts elements, ceļu satiksmes negadījums, piemērojamais likums, Eiropas Parlamenta un Padomes Regula (EK) Nr. 864/2007 ( 2007. gada 11. jūlijs ) par tiesību aktiem, kas piemērojami ārpuslīgumiskām saistībām, sauszemes transportlīdzekļu īpašnieku civiltiesiskās atbildības obligātā apdrošināšana, transportlīdzeklis, 1971. gada 4. maija Hāgas konvenciju par ceļu satiksmes negadījumiem piemērojamo likumu.",0
945,Drošības līdzekļu piemērošanas efektivitāte,"Bakalaura darba ietvaros par tēmu ‘’Drošības līdzekļu piemērošanas efektivitāte’’ tiek apskatīts drošības līdzekļu kā tiesību institūta vēsturiskā attīstība Latvijā, drošības līdzekļu jēdziens, mērķis un tā piemērošana, kā arī analizēta katra drošības līdzekļu veida efektivitāte. Ar procesa virzītāja vai izmeklēšanas tiesneša veiksmīgi izraudzītu drošības līdzekli, kriminālprocess noris ātrāk un kvalitatīvāk. Darbā tiek secinātas drošības līdzekļu efektivitātes problēmas, meklēti konkrēti risinājumi  un līdz ar to piedāvāti grozījumi kriminālprocesa likumā, lai palielinātu drošības līdzekļu efektivitāti.  Atslēgvārdi: Drošības līdzekļu efektivitātē, drošības līdzekļu vēsturiskā attīstība, drošības līdzekļu mērķis, efektivitātes analīze.",0
946,Elektroniskie pierādījumi Civilprocesā.,"Bakalaura darbs ir par elektroniskajiem pierādījumiem civilprocesā.  Darba mērķis ir aplūkot elektronisko pierādījumu lomu civilprocesā un noskaidrot, cik nozīmīgi tie ir lietu izspriešanā, kā arī apzināt civilprocesā līdz galam nenoregulētās nianses par elektronisko pierādījumu pieļaujamību un attiecināmību un sniegt priekšlikumus normatīvā regulējuma pilnveidošanai.  Darba uzdevumi ir izpētīt Latvijas elektronisko pierādījumu normatīvo regulējumu un veikt tā salīdzinājumu ar Igaunijas, Lietuvas un Krievijas pielietoto praksi, izteikt priekšlikumus par elektronisko pierādījumu regulējuma iekļaušanu Latvijas Civilprocesa likumā, analizēt tiesu praksi par elektronisko pierādījumu pielietošanu civilprocesā, analizēt elektronisko pierādījumu pieļaujamību un attiecināmību, kā arī to novērtēšanu.  Darba pamatā ir Civilprocesa likums, Elektronisko dokumentu likums, kā arī Dokumentu juridiskā spēka likums. Darbā tiek analizēta tiesu prakse par tādu elektronisko pierādījumu, kā  elektroniskā dokumenta, audio, video ierakstu un fotogrāfijas izmantošanu civilprocesā.",0
947,Darba laiks,"“Darba laiks”, Ņikita Isajevs, darba vadītāja Mg. Iur. Velga Slaidiņa. Darbs sastādīts uz 44 lapām. Tajā tika izmantoti 40 avoti, tai skaitā Latvija Republikas normatīvie akti, Eiropas Savienības Regulas un Direktīvas, Juridiskās prakses materiāli un interneta resursi. Darbā tika analizēti LR Darba likuma pastāvošie darba laika organizācijas modeļi, salīdzināti LR un Eiropas Savienības normatīvie akti, izteikti autora viedokļi par papildus darba laika organizācijas modeļiem un to piemērošanu. Darba mērķis ir veikt darba laika organizācijas modeļu teorētisko aspektu izpēti un analīzi.  “Darba laiks” ir ļoti aktuāla tēma Latvijā. Realitāte dažreiz nesakrīt ar likumā rakstīto un tāpēc darbinieki pārstrādā, nesaņemot par savām pūlēm godīgu samaksu. Ar strauju laika tecējumu rodas jauni darbi, kuriem ir nepieciešami jauni regulējumi. Tāpat ir nepieciešama jaunu regulējumu ieviešana, kas palīdzēs darba ņēmējiem organizēt savu brīvo laiku tā, ka viņi vēlas. Pēc autora domām, jauni priekšlikumi arī ļaus uzņēmumiem brīvāk koordinēt savu darbību un palielināt ražīgumu. Bakalaura darbā tika izteikti vairāki priekšlikumi, kas attiecas uz darba ņēmēju darba laiku, tā organizāciju.",0
948,Pārrobežu laulības šķiršanas lietu piekritība,"Bakalaura darbā “Pārrobežu laulības šķiršanas lietu piekritība” ir izpētīti aktuālie problēmjautājumi Eiropas Savienības ietvaros, kas saistīti ar pārrobežu laulības šķiršanas lietu piekritības noteikšanu un kurus regulē Briseles II bis regula. Kā dažus no aktuālākajiem problēmjautājumiem varētu minēt, pirmkārt, nevienprātību jēdziena “pastāvīgā dzīvesvieta” interpretācijā Briseles II bis regulas piemērotāju vidū, otrkārt, grūtības piekritības noteikšanā gadījumos, kad abiem laulātajiem ir dubultā pilsonība un, treškārt, “forum shopping” iespējamību. Izpētot pārrobežu laulību šķiršanas lietu problemātiku, autore piedāvā vadlīnijas laulāto pastāvīgās dzīvesvietas noteikšanai, kā arī secina, ka dažiem problēmjautājumiem risinājumi ir atrodami praksē, tomēr ir problēmjautājumi, kuriem joprojām ir nepieciešams risinājums.",0
949,Aptieku darbības valstiskā regulācija Latvijā un citās Eiropas Savienības valstīs,"Bakalaura darba tēma ir „Aptieku darbības valstiskā regulācija Latvijā un citās Eiropas Savienības valstīs”.  Tēmas aktualitāte pamatota ar to, ka pasaulē vispāratzīts ir fakts, ka farmaceitiskā aprūpe ieņem svarīgu vietu primārās veselības aprūpes sistēmā. Kā arī 2016. gadā Latvijā stājās spēkā nozīmīgi grozījumi aptieku darbības regulēšanā, kā arī ir izstrādāts Ministru kabineta noteikumu projekts „Aptieku darbības noteikumi”, kas iesniegts Valsts Sekretāru sanāksmei izvērtēšanai. Bakalaura darba mērķis ir analizēt aptieku darbības tiesisko regulējumu Latvijā un Eiropas Savienības valstīs, un izveidot priekšlikumus nacionālo aptieku darbības uzlabošanai, veicot grozījumus normatīvajos aktos. Atslēgas vārdi: aptieka, farmaceits, aptieku darbība, aptieku darbības ierobežojumi. Bakalaura darba izstrādes procesā tiek analizēti starptautiskie tiesību akti, ārvalstu tiesību akti un nacionālie normatīvie akti, interneta resursi, statistikas dati un pētījumi darba tēmas ietvaros, kā arī nozares literatūra. Īpašu uzmanību autors pievērsīs Farmācijas likumam, Ministru kabineta noteikumiem Nr.288 “Aptieku darbības noteikumi”  un Ministru kabineta noteikumiem Nr.610 „Aptieku un aptieku filiāļu izvietojuma kritēriji”. Vienlaikus darbā izmantoti Latvijas tiesību jomā atzītu tiesību zinātnieku, nozares speciālistu un juristu raksti un pētījumi. Darba apjoms ir 52 lapas. Darbs veidots no ievada, trīs nodaļām, kopsavilkuma, 38 literatūras avotiem.",0
950,Organizēta grupa,"Bakalaura izvēlētais temats ir Krimināllikuma 21. pantā ietvertā organizēta grupa un darba ietvaros izvirzītais mērķis ir šī krimināltiesību institūta būtības un pazīmju izvērtējums, pēc kurām organizēta grupa nošķirama no pārējiem dalības veidiem, kā arī šī jēdziena salīdzināšana ar ārvalstu (Vācija, Austrija un Baltijas valstis) normatīvo regulējumu. Lai sasniegtu šo mērķi, darba autore izvirza šādus darba uzdevumus, proti, organizētas grupas jēdziena un pazīmju analīze, ņemot vērā šī krimināltiesību institūta vēsturisko attīstību un vēršot uzmanību arī uz ārvalstu regulējumu. Autores ieskatā šis temats ir aktuāls, jo dažādu sabiedrībā vērojamu pārmaiņu rezultātā un pieejamo iespēju vadītas, personu grupas sliecas uz dažādu apvienību izveidošanu, lai veiksmīgāk varētu īstenot savus noziedzīgos nodomus. Personām tiek dotas iespējas īstenot ļoti plaša apmēra nodarījumus, kuriem raksturīga arī precīza plānošana un augsta organizētības pakāpe, līdz ar to, autoresprāt, ir svarīgi pievērsties arī vienas no šādu apvienību – organizētas grupas – analīzei. Izvērtējot bakalaura darbā iegūtos rezultātus, secināms, ka analizējamais jēdziens laika gaitā ir mainījies, tā formulējumam kļūstot precīzākam. Un, lai gan arī ārvalstu regulējumos šis dalības veids nav svešs, tomēr vairumā no analizēto likumu, organizētas grupas pazīmes tomēr ir atšķirīgas no Latvijā esošajām. Darbs sastāv no trīs nodaļām, kas sadalītas arī vairākās apakšnodaļās. Pirmā nodaļa veltīta organizētas grupas vēsturiskās attīstības analīzei, otrā nodaļa –organizētas grupas jēdziena un pazīmju analīzei, savukārt trešajā nodaļā ir veikta šī krimināltiesību institūta salīdzināšana ar  ārvalstu normatīvajiem regulējumiem.  Bakalaura darba izstrādē ir izmantota juridiskā literatūra latviešu, vācu, angļu un krievu valodās. Analizēta Latvijas un Vācijas judikatūra, veikta piecu valstu (Latvija, Vācija, Austrija, Igaunija un Lietuva) krimināltiesības regulējošo normatīvo aktu analīze. Atslēgvārdi: organizēta grupa, dalība, vairāku personu piedalīšanās noziegumā, lomu sadale, organizētājs.",0
951,Latvijas ieslodzījuma vietu veselības aprūpes atbilstība Starptautisko cilvēktiesību principiem,"Latvijā cilvēktiesības savu attīstību sāk pēc Latvijas neatkarības atjaunošanas, un, neskatoties uz to, ka pagājuši vairāk nekā divdesmit gadi, Latvijā joprojām, atsevišķos gadījumos, ir konstatējami cilvēktiesību pārkāpumi. Cilvēktiesības piemīt katram cilvēkam un valsts nodrošina cilvēka pamattiesību aizsardzību. Īpaša cilvēku kategorija ir ieslodzītie, kuriem ar tiesas spriedumu ir atņemtas tiesības uz brīvību. Brīvības atņemšana ir saistīta arī ar citu tiesību ierobežošanu, bet ierobežojumiem jābūt pamatotiem. Pie cilvēka pamattiesībām pieder arī tiesības uz veselību un starptautiski ir atzīts, ka ieslodzījums nevar būt saistīts ar personas veselības stāvokļa pasliktināšanos. Bakalaura darba mērķis ir noskaidrot, vai šī brīža situācija Latvijas ieslodzījuma vietās atbilst starptautisko cilvēktiesību principiem, ņemot vērā to, ka medijos bieži tiek apgalvots, ka tas tā nav. Darba ietvaros tiks pētīti starptautiskie dokumenti, kas attiecās uz ieslodzīto personu veselības stāvokli, Latvijas normatīvie akti un dažādi dokumenti, kuros konstatēta faktiskā situācija Latvijas ieslodzījuma vietās. Lai gan, izvērtējot normatīvos aktus nav konstatējami acīmredzami pārkāpumi, izvērtējot faktisko situāciju secināms, ka ir jomas, kurās ir nepieciešami uzlabojumi, lai nākotnē novērstu iespējamus cilvēktiesību pārkāpumus.",0
952,Objektīvās izmeklēšanas princips un sacīkstes princips administratīvajā procesā,"Objektīvās izmeklēšanas princips ir viens no tiesvedības pamatprincipiem administratīvā procesā. Tas kalpo kā līdzeklis procesa dalībnieku faktiskās nevienlīdzības līdzsvarošanai un nodrošina tiesisku un taisnīgu kontroli pār izpildvaras darbībām. Lai arī objektīvās izmeklēšanas princips administratīvajā procesā ir tā smaguma centrs, tomēr būtu pārsteidzīgi apgalvot, ka šajā procesā objektīvās izmeklēšanas princips pilnībā izslēdz civilprocesā pazīstamā sacīkstes principa izpausmes.  Darba mērķis ir izpētīt objektīvās izmeklēšanas un sacīkstes principa izpausmes administratīvajā procesā. Lai sasniegtu darba mērķi, darba autore izpētīja objektīvās izmeklēšanas un sacīkstes principa būtību un izpausmes, objektīvās izmeklēšanas principu ierobežojošos faktorus, kā arī sacīkstes principa izpausmes administratīvajā procesā. Pētījuma rezultātā tika secināts, ka administratīvajā procesā objektīvās izmeklēšanas princips un sacīkstes princips pastāv mijiedarbībā. Pieņēmums, ka administratīvajā procesā nepastāv sacīkstes princips, nav patiess. Administratīvajā procesā līdzās objektīvās izmeklēšanas principam pastāv sacīkstes principa elementi. Atslēgvārdi: objektīvās izmeklēšanas princips, sacīkstes princips, administratīvais process tiesā, līdzdarbības pienākums.",0
953,Jurisdikcija par noziedzīgiem nodarījumiem kibertelpā,"Kibernoziegumu attīstība aktualizē problēmas ar jurisdikcijas noteikšanu pār noziedzīgo nodarījumu. No valstīm piemītošās suverenitātes kā primārais izriet teritoriālais jurisdikcijas prinicps, tomēr, ņemot vērā kibernoziegumu šauro piesaisti kādai konkrētai teritrorijai, rodas problēmas ar principa piemērošanu. Ņemot vērā plašo iesaistīto personu loku un nekonkrēto teritoriju, ir neizbēgama situācija, kurā rodas jurisdikcijas konflikts.  Darba ietvaros tiks analizēti pastāvošie jurisdikcijas principi un to attiecināmība uz kibernoziegumiem, meklējot iespējamus risinājumus jurisdikcijas konfliktu gadījumos.   Atslēgvārdi: kibernoziegumi, jurisdikcijas principi, starptautiski noziegumi, kibertelpa.",0
954,Satversmes tiesas tiesnešu atstatīšanās un noraidīšanas institūts,"Bakalaura darbā Satversmes tiesas tiesnešu noraidīšanas un atstatīšanas institūts autors pēta tiesnešu noraidīšanas un atstatīšanās regulējumu un tā saturu. Teorētiskajā daļā tika ietverts objektivitātes jēdziena saturs normatīvo aktu un ētikas normu ietvarā. Praktiskajā daļā tika pētīts Satversmes tiesas procesā pastāvošā atstatīšanās institūta saturs un piemērošana praksē. Atbilstoši Satversmes tiesas specifikai, tika analizēta noraidījuma institūta nepieciešamība Satversmes tiesas procesā un likumdošanas procesa rezultātā iespējamie pilnveidojumi. Ņemot vērā normatīvā regulējuma trūkumu Satversmes tiesas procesā, tika skatīti vairāki problēmjautājumi saistībā ar šo institūtu pastāvēšanu un piemērošanu praksē. Autors arī sniedza iespējamos šo problēmu risinājumus. Autors darba ietvaros ir pētījis ārvalstu konstitucionālo tiesu regulējumu un procesu, pievēršot uzmanību objektivitātes nodrošināšanas mehānismiem un to piemērošanas iespējām Satversmes tiesā.",0
955,Valsts pārvaldes izmaiņas kopš Latvijas Republikas neatkarības atjaunošanas (1990) līdz valsts pārvaldes optimizācijai (2008),"Bakalaura darba tēma ir “Valsts pārvaldes izmaiņas kopš Latvijas Republikas neatkarības atjaunošanas (1990) līdz valsts pārvaldes optimizācijai (2008)”. Kaut gan sabiedrībā plaši kritizēts valsts pārvaldes noderīgums, tai ir izteikti liela nozīme sabiedrības ikdienā, jo tā regulē un uztur teju visus sabiedrības dzīves norises pasākumus. Tā gan atbild par policijas patruļām un nodokļu maksāšanu, gan arī plāno valsts attīstību ilgtermiņā. Ņemot vērā, ka sabiedrībā ir ļoti negatīvs viedoklis par valsts pārvaldes darbību, autors nolēma aplūkot valsts pārvaldes attīstību un risināt jautājumu par jēdziena “valsts pārvalde” saturu. Darba mērķis ir noskaidrot, vai valsts pārvalde ir attīstījusies kopš Latvijas Republikas neatkarības līdz valsts pārvaldes optimizācijai, vai nē un īsi aplūkot optimizācijas sekas. Darbā tiek pētīta valsts pārvaldes ģenēze un jēdziena saturs, funkcijas, kā arī salīdzināts senāki normatīvie regulējumi ar jaunākiem. Darbā iekļauti secinājumi par valsts pārvaldes funkciju lielo apjomu un vērtēta šo funkciju izpildes iespējamība ar esošo administratīvo resursu.",0
956,Deleģēšanas līgumu problemātika Latvijas Republikas pašvaldībās,"Bakalaura darbā ""Deleģēšanas līgumu problemātika Latvijas Republikas pašvaldībās"" analizēts deleģēšanas līgumu saturs un to atbilstība Latvijas Republikas normatīvajam regulējumam. Tiek analizēti pašvaldību slēgtie līgumi visas Latvijas teritorijā, lai radītu izvērstāku un pilnīgāku salīdzinājumu, kas ļautu konstatēt biežāk sastopamās problēmas.  Autore darbā skaidrojusi deleģēšanas nozīmi un nepieciešamību, deleģēšanas līgumu slēgšanu, kā pamatu pašvaldības autonomo funkciju īstenošanai, kā arī analizējusi 58 deleģēšanas līgumus. Pētījumā analizētas sadaļas par līgumslēdzējiem, līgumu termiņiem, deleģētajiem uzdevumiem, strīdu risināšanas kārtību, finansēšanas metodēm un papildus līgumā ietvertajiem nosacījumiem.  Darba noslēgumā autore secina un izsaka priekšlikumus deleģēšanas līguma problemātikas mazināšanai.",0
957,Advokāta profesionālais noslēpums un tā ierobežojumi,"Bakalaura darbs Advokāta profesionālais noslēpums un tā ierobežojumi izstrādāts ar mērķi izpētīt, ko sevī iekļauj advokāta pienākums ievērot konfidencialitāti un neizpaust profesionālo noslēpumu un apkopot tos gadījumus, kad šī pienākuma ievērošana tiek ierobežota. Pētījumā apskatīti zvērinātu advokātu ētikas pamatprincipi, plašāku uzmanību pievēršot konfidencialitātes principam. Aplūkots arī, ko sevī ietver advokātam uzliktais pienākums neizpaust profesionālo noslēpumu, darba izstrādes gaitā noskaidrojot, kas ir tie gadījumi, kad iespējama atkāpe no šī pienākuma pildīšanas.  Lai uzlabotu konfidencialitātes principa ievērošanu advokātu vidū, autore ierosina aktualizēt šo jautājumu, pievērst plašāku uzmanību to gadījumu apskatīšanai, kad šī principa ievērošana tiek ierobežota.",0
958,Vienkāršotie procesi tiesā,"Bakalaura darba mērķis ir sniegt risinājumus, lai vienkāršotu kriminālprocesu vienošanās procesā un lietas izskatīšanā bez pierādījumu pārbaudes tiesā.  Savā darbā autore sniedz iespējamos likuma grozījumus, lai vienkāršotu kriminālprocesu tiesā. Darba apjoma dēļ autore darbā aplūko un analizē vienošanās procesu tiesā un pierādījumu pārbaudes neizdarīšanu tiesā.  Vienošanās process tiesā katru gadu samazinās. Šis institūts nav attaisnojis savu būtību. Darba gaitā ir svarīgi noskaidrot iespējamās problēmas un trūkumus, sniegt risinājumus, lai vienošanās process tiesā tiktu piemērots biežāk. Tas būtiski paātrinās lietas izskatīšanu tiesā. Lietas izskatīšanā bez pierādījumu pārbaudes, svarīgi ir analizēt atbildību mīkstinošu apstākli, proti, vainas vaļsirdīgo atzīšanu un izdarītā nožēlošanu. Praksē apsūdzētie tiesas sēdē savinu vainu atzīst biežāk nekā pirmstiesas procesā.",0
959,Ekonomiski neaktīvo Eiropas Savienības pilsoņu tiesības uzturēties un tiesības uz sociālo nodrošinājumu citās Eiropas Savienības dalībvalstīs,"Bakalaura darbs ir veltīts ekonomiski neaktīvo Eiropas Savienības pilsoņu tiesībām uzturēties un tiesībām uz sociālo nodrošinājumu citās Eiropas Savienības dalībvalsīs. Līdz šim latviešu literatūrā ir maz pētīti un apskatīti jautājumi par ekonomiski neaktīvajiem Eiropas Savienības pilsoņiem, lai gan Eiropas Savienības tiesu praksē pastāv neskaidrības ar konkrēta statusa un sociālā nodrošinājuma piešķiršanu pilsonim.  Darba mērķis ir izpētīt ekonomiski neaktīvo Eiropas Savienības pilsoņu jēdziena tvērumu un to uzturēšanās nosacījumus, kā arī šo pilsoņu iespējām tikt iekļautiem sociālā nodrošinājuma sistēmā kādā no Eiropas Savienības dalībvalstīm. Pētījuma rezultatā, izvērtējot konkrētas materiālo tiesību normas un tiesu praksi, tika secināts, ka Eiropas Savienības tiesa katru situāciju vērtē individuāli un nepastarpināti, līdz ar to praksē nepastāv vienotas pieejas ekonomiski neaktīva pilsoņa statusa piešķiršanai, kur šis statuss ietekmē Eiropas Savienības pilsoņa tiesības pretendēt uz sociālo nodrošinājumu.",0
960,Objektivitāte un neitralitāte kā pamatprasības publiskā tiesas sēdē,"Objektivitāte un neitralitāte nereti tiek lietotas tandēmā, taču, lai gan objektivitātes jēdziens ir pētīts samērā daudz, neitralitāte ir atstāta novārtā. Lai varētu no tiesnešiem prasīt, ievērot kādu ētikas normu, ir jāspēj pamatot tās lietošanas nepieciešamību un izskaidrot tās saturu. Tādēļ ir būtiski caur tiesībām uz taisnīgu tiesu skatīt objektivitātes un neitralitātes prasību tvērumu. Darba ietvaros autore apskata kā tiesības uz taisnīgu tiesu, tā objektivitātes un neitralitātes jēdzienu kopīgās un atšķirīgās iezīmes, vērtējot to nozīmi un nepieciešamību atklātā un publiskā tiesas sēdē. Ņemot vērā ētisko prasību noteikšanas mērķi – taisnīgu procesu, kurā abas puses ir vienlīdzīgas un tiesnesis objektīvi izskata lietu – ir jānovērtē neitralitātes prasības pamatotība. Darba izstrādes gaitā autore nonāk pie atziņas, ka neitralitātes prasība atklātā un publiskā tiesas procesā ir lieka, jo, pirmkārt, neitralitāte nosaka neiesaistīšanos strīdā, un, otrkārt, objektivitātes prasība ir pietiekama, lai nodrošinātu tiesības uz taisnīgu tiesu.",0
961,Substitūcija mantojuma tiesībās.,"Substitūcija mantojuma tiesībās ir veids, kā mantojuma atstājējs var paredzēt mantinieku loku gadījumā, ja testamentā vai mantojuma līgumā ieceltais mantinieks negrib vai kaut kādu iemeslu dēļ nevar mantojumu pieņemt. Gan tiesību zinātnieku vidū, gan arī tiesu praksē ir pausti atšķirīgi viedokļi, vai substitūcija ir spēkā, ja ieceltais mantinieks nomirst pirms mantojuma atklāšanās. Bakalaura darba mērķis ir pētīt un analizēt substitūcijas institūta būtību un tā veidus mantojuma tiesībās. Darba uzdevumi ir izpētīt substitūcijas institūta vēsturisko attīstību, kā arī noskaidrot un salīdzināt mantojuma tiesību pamatprincipus un substitūcijas institūta izpratni, tā piemērošanu un substitūcijas veidus citās valstīs – Lietuvā, Igaunijā, Vācijā, Francijā un Krievijā. Darba rezultātā tiek secināts, ka mantinieka nāve pirms mantojuma atklāšanās ir trešais substitūcijas veids, kas izriet no spējas mantojumu pieņemt un mantojuma atstājējam nav nepieciešams to īpaši norādīt pēdējās gribas rīkojumā, lai substitūtu ieceltu arī šādam gadījumam. Lietuvā, Igaunijā, Vācijā un Krievijā trešais substitūcijas veids ir tieši norādīts likumā. Tādēļ, lai novērstu substitūcijas institūta kļūdainu izpratni, tā nepareizu piemērošanu praksē un veicinātu vienotas prakses attīstību, tiek piedāvāta jauna Civillikuma 477. panta redakcija.",0
962,Liecību nolasīšana vai atskaņošana tiesā. Problēmas un to risinājumi,"Bakalaura darba nosaukums ir “Liecību nolasīšana vai atskaņošana tiesā. Problēmas un to risinājumi”. Šajā bakalaura darbā pētīta tiešuma un mutiskuma principa ievērošana tiesas spriešanā, aizstāvības tiesību īstenošana tiesā, liecinieku liecības nolasīšanas ticamība tiesā, Kriminālprocesa likuma 501. panta piemērošana tiesā, ievērojot apsūdzētā tiesības, kas garantētas Eiropas Cilvēktiesību un pamatbrīvību konvencijas 6.panta 3.punkta d) apakšpunktā. Liecību nolasīšanas pamati Latvijā tiek salīdzināti ar citu valstu liecību nolasīšanas vai atskaņošanas tiesā pamatiem.",0
963,"Privātums darba vietā. Darbinieka novērošana: e-pasta un telefona sarunu kontrole, videonovērošana","Privātums ir nozīmīga indivīda pamattiesība. Tam ir nozīme gan atrodoties vienatnē, gan sociālo attiecību veidošanas procesā. Darba devējam ir tiesības  veikt uzraudzību darba vietā.  Tēma ir aktuāla, jo personas datu ieguves līdzekļu straujas attīstības rezultātā personas privātums var tikt apdraudēts. Ir jānodrošina samērīgums starp darba devēja un darbinieka interesēm. Bakalaura darba mērķis ir darbinieka un darba devēja tiesisko teresešu un pienākumu izpēte un analīze, kā arī kompromisa starp pusēm meklēšana. Autore apskatīja un salīdzināja starptautisko tiesisko noregulējumu personas privātuma aizsardzībai ar nacionālajās normās ietverto nodrošinājumu , analizēja jēdzienus “privātums” un “personas dati” kontekstā ar personas tiesībām uz privāto dzīvi darba vietā un uzraudzības tehnoloģiju ietekmi uz indivīdu.",0
964,Noteikta vecuma sasniegšana kā pamats valsts civildienesta attiecību izbeigšanai,"Bakalaura darbā “Noteikta vecuma sasniegšana kā pamats valsts civildienesta attiecību izbeigšanai”, vispusīgi izpētīts dienesta attiecību izbeigšanās pamats – valstī noteiktā pensijas vecuma sasniegšana. Darba mērķis ir šī dienesta attiecību izbeigšanās pamata padziļināta analīze, lai atklātu ar to saistītos problēmjautājumus. Darba ietvaros ir analizēta normatīvā regulējuma vēsturiskā attīstība; starptautiskais regulējums un Eiropas Savienības dalībvalstu regulējums šajā jautājumā; institūta nepieciešamība un plānotie grozījumi. Tā kā atsevišķus jautājumus neregulē likums, tad to izpratnei izmantota iestāžu sniegto atbilžu un tiesu prakses analīze. Darbā analizēts arī atlaišanas pabalsta institūts, kurš praksē radījis neskaidrības attiecībā uz tā piešķiršanu personām, ar kurām dienesta attiecības turpinātas pēc pensijas vecuma sasniegšanas.",0
965,Kopīgās mantas sadale laulības šķiršanas lietā.,"Laulātie laulības laikā var iegūt īpašumā dažādas mantiskas vērtības, turklāt šīs mantiskās vērtības var piederēt abiem laulātajiem kopīgi. Šķirot laulību, laulāto starpā tiek sadalīta arī abu laulāto kopīgā manta, turklāt mantas sadalījums starp laulātajiem var būt atšķirīgs. Tieši tāpēc laulāto kopīgās mantas sadales jautājums ir nozīmīgs abiem laulātajiem un sabiedrībai kopumā. Laulāto kopīgās mantas sadales institūts ietver vairākus aspektus gan no materiālo tiesību un procesuālo tiesību nomām, gan arī no judikatūras viedokļa. Līdz ar to ir svarīgi šos elementus izpētīt, lai saprastu kopīgās mantas sadales būtību un procesu. Darbā tiek izpētīts laulāto kopīgās mantas sadales institūts Latvijas civiltiesībās, pievēršoties šā institūta nozīmei, būtībai, procesam, saturiskajai analīzei, kā arī iespējamām sekām. Autors darbā ir aplūkojis šā institūta problēmjautājumus, kas vairumā gadījumu ir radušies tiesību normu nepilnību dēļ. Attiecībā uz šiem problēmjautājumiem, autors ir piedāvājis savu iespējamo risinājumu.  Atslēgvārdi: Civillikums, Civilprocess, Notariālais process, šķiršanās, laulāto kopīgā manta, laulāto kopīgās mantas sadale.",0
966,Maza apmēra prasības civilprocesā.,"Maza apmēra prasības ir viens no prasības tiesvedības veidiem Civilprocesa likumā. Darba ietvaros pētīts maza apmēra prasību mērķis un galvenās iezīmes, salīdzinot Latvijas regulējumu ar Eiropas Savienības un Igaunijas regulējumu. Autore pēta ne tikai teoriju, bet arī problēmas maza apmēra prasību praksē. Darba mērķis ir izpētīt atsevišķus problēmjautājumus, piedāvājot tiem iespējamos risinājumus. Pētījuma ietvaros autore vērš uzmanību prasības pieteikumu veidlapu nepilnībām, aizkavēšanām tiesu lietās un prasības summas robežu palielināšanas nepieciešamībai kā arī citiem jautājumiem. Darba rezultātā autore piedāvā veikt papildinājumus Civilprocesa likuma regulējumā un Ministru kabineta noteikumos Nr.783. Šie papildinājumi varētu atvieglot lietas dalībniekiem dokumentu iesniegšanu, kā arī paātrināt lietu izskatīšanu un atvieglot tiesu darbu, tā veicinot procesuālo ekonomiju.",0
967,darba tiesisko attiecību un valsts civildienesta attiecību izbeigšana.,"Bakalaura darbā “Darba tiesisko attiecību un valsts civildienesta attiecību izbeigšana” analizēts darba tiesisko attiecību un valsts civildiensta attiecību jēdziens, darba tiesisko attiecību un valsts civildienesta attiecību izpratne  un tiesiskais regulējums Latvijā, kā arī veikts salīdzinājums ar abu nodarbinātības veidu tiesisko regulējumu Lietuvā. Darbā iekļauta Darba likumā un Valsts civildienesta likumā noteikto nodarbinātības attiecību izbeigšanas tiesisko pamatu analīze, veikts salīdzinājums starp abiem tiesību institūtiem, konstatētas atšķirības un nepilnības kā vienā, tā otrā nodarbinātības attiecību veidā. Lielākā uzmanība bakalaura darbā pievērsta tam, lai rastu risinājumus sekmīgākai viena nodarbinātības veida nošķiršanai no otra, jo bieži vien praksē rodas problēmas ar  atbilstošo tiesību normu piemērošanu problēmsituāciju risināšanai. Autore izvirzījusi priekšlikumus, kā novērst nepilnības nodarbināto statusa noteikšanai, kā arī priekšlikumus atsevišķu Darba likuma normu interpretācijai un skaidrojumiem.",0
968,"Valsts amatpersonu dienesta pilnvaru pārsniegšana, to ļaunprātīga izmantošana un bezdarbība","Šajā darbā tiks pētīti trīs Krimināllikuma panti, proti, 317., 318. un 319. pants, kas attiecīgi paredz kriminālatbildību par valsts amatpersonu dienesta pilnvaru pārsniegšanu, to ļaunprātīgu izmantošanu un bezdarbību. Jāpiebilst, ka arī tiks pētīts Krimināllikuma 316.pants, kurš formulē jēdzienu - valsts amatpersona, šā likuma izpratnē. Tiks pētīts arī  krimināltiesisko regulējumu vēsture, kuri bija spēkā Latvijas teritorijā savā laikā. Un var secināt to, ka dažas nianses vēl ir saglabājušās arī mūsdienās, lai iestātos kriminālatbildība par šādiem noziedzīgiem nodarījumiem. Piemēram, būtisks kaitējums.  Bakalaura darbā tiks pētīts, kā pareizi piemērot šos pantus, kādiem nosacījumiem jāiestājas, kā arī ar kādām problēmām šo kritēriju un nosacījumu piemērošanā saskarās praksē, kopīgās un atšķirīgās lietas, kā nošķirt šos pantus savā starpā, u. tml. Arī tiks salīdzināti šie krimināltiesiskie regulējumi ar Baltijas kaimiņvalstīm, proti, ar Igauniju un Lietuvu.  Tiesu praksē iegūtā informācija liecināja par to, ka vislielākās grūtības ir sagādājis jēdziens – būtisks kaitējums un tā saistība ar to vai attiecīgais pants ir piemērots pareizi, vai arī nē.  Par to sīkāk, protams, būs aprakstīts darbā.",0
969,"Pierādījumu pieļaujamība, attiecināmība un novērtēšana civillietā.","Bakalaura darbā “Pierādījumu pieļaujamība, attiecināmība un novērtēšana civillietā” analizēti Civilprocesu regulējošie normatīvie akti un tiesību pētnieku viedokļi un atziņas attiecībā uz pierādījumu lomu civillietu iztiesāšanā.  Autors pēta pierādījumu lomu civilprocesā un skaidro to nozīmi un nepieciešamību lietas izskatīšanā un tiesas sprieduma izdarīšanā. Autors ir analizējis un salīdzinājis trīs valstu normatīvo aktu regulējumus attiecībā uz pierādījumu pieļaujamību, attiecināmību un novērtēšanu, kā arī salīdzinājis tiesību pētnieku viedokļus šajā jautājumā.  Darba beigās autors izdara secinājumus un izsaka priekšlikumus par pierādījumu regulējumu civilprocesā, lai atvieglotu pierādījumu novērtēšanu, un procesuālo ekonomiju civillietu iztiesāšanā.",0
970,Brīvības atņemšana nepilngadīgajiem,"Brīvības atņemšana ir bargākais soda veids, ko var piemērot gan pilngadīgajiem, gan nepilngadīgajiem. Minētais soda veids jau vēsturiski ir izmantots, lai sodītu vainīgos par izdarītajiem pārkāpumiem. Pastāv īpatnības starp brīvības atņemšanas soda piemērošanu pilngadīgajiem un tā piemērošanu nepilngadīgajiem. Atšķirības pastāv gan šī soda izciešanas ilgumā, soda izciešanas vietā, gan arī pārkāpumos, par kuriem šo sodu nosaka. Krimināllikumā ir pieņemta no vispārējā regulējuma nošķirta nodaļa, kura regulē nepilngadīgo kriminālatbildības īpatnības. Šī nodaļa jāņem vērā nosakot brīvības atņemšanas sodu nepilngadīgajiem, tomēr ir konstatēts, ka dažkārt tiesa to praksē neievēro. Autore kā bakalaura darba mērķi ir noteikusi izpētīt nepilngadīgo brīvības atņemšanas tiesiskā regulējuma īpatnības un, kā šis regulējums tiek piemērots praksē.   Bakalaura darba ietvaros autore izpētīja brīvības atņemšanas vēsturi, brīvības atņemšanas tiesisko regulējumu, nepilngadīgo kriminālatbildības īpatnību tiesisko regulējumu, tiesu praksi par brīvības atņemšanas piemērošanu nepilngadīgajiem, kā arī ārvalstu tiesiskos regulējumus par brīvības atņemšanas piemērošanas īpatnībām nepilngadīgajiem.",0
971,Tiesnešu ētikas ievērošanas priekšnoteikumi Latvijas Republikas tiesību sistēmā,"Sabiedrības uzticība tiesu varai Latvijas Republikā nav ievērojami uzlabojusies pēdējo 10 gadu laikā. Lai stimulētu sabiedrības uzticību tiesu varai, ir nepieciešams stiprināt godīga jurista -  tiesneša lomu sabiedrībā.  Šī bakalaura darba galvenais mērķis ir noskaidrot, kā stiprināt sabiedrības ticību tiesu varai, apskatot tiesnešu ētikas galveno problemātiku.  Darbā autore pēta ētikas regulējumus tiesnešiem Latvijā, atlases noteikumu trūkumus, tālākizglītības iespējas tiesnešiem un disciplinārsodu efektivitāti, apkopojot dažādus datus pēdējo 10 gadu laikā, lai noskaidrotu, vai ir nepieciešamas izmaiņas esošajos procesos tiesneša profesionālās darbības laikā.  Autore norāda uz nepieciešamību paplašināt tiesnešu kompetenci noteikt tiesnešu algas apjomus, paaugstināt tiesnešu tālākizglītības kursu apmeklētību un tiesnešu disciplinārsodu atšķirības un piemērošanas nosacījumus.",0
972,Medicīniska rakstura piespiedu līdzekļi,"Bakalaura darbā pētīts Latvijā esošais medicīniska rakstura piespiedu līdzekļu normatīvais regulējums, analizēta to vēsturiskā attīstība, kā arī veikts salīdzinājums ar ārvalstīs esošo regulējumu, tādējādi apzinot institūta būtību Latvijā, esošā noregulējuma nepilnības un sniedzot priekšlikumus tā pilnveidošanai. Pētīta arī Latvijas tiesu prakse, kā arī pieskaitāmības, ierobežotas pieskaitāmības un nepieskaitāmības institūti. Pētījuma rezultātā autore sniegusi medicīniska rakstura piespiedu līdzekļu skaidrojumu, izteikusi savu vērtējumu par esošā medicīniska rakstura piespiedu līdzekļu regulējuma piemērotību efektīvai tiesību aizsardzībai, kā arī ar ierosinājumiem izteikusi savu viedokli par veidiem, kā to uzlabot.  Atslēgvārdi- medicīniska rakstura piespiedu līdzekļi, pieskaitāmība, ierobežota pieskaitāmība, nepieskaitāmība.",0
973,Nepilngadīgo kriminālatbildības īpatnības- audzinoša rakstura piespiedu līdzekļi,"Audzinoša rakstura piespiedu līdzekļi ir tādi piespiedu līdzekļi, kuru piemēro nepilngadīgām personām un ko piemērojot, nepilngadīgais tiek atbrīvots no kriminālsoda, kā arī, iemērojot audzinoša rakstura piespiedu līdzekļus, nepilngadīgais var tikt atbrīvots no kriminālatbildības. Audzinoša rakstura piespiedu līdzeklis nav uzskatāms par soda veidu. Ņemot vērā  pastāvošo praksi, audzinoša rakstura piespiedu līdzekļi tiek piemēroti salīdzinoši reti un neefektīvi. Bakalaura darba mērķis ir izpētīt audzinoša rakstura piespiedu līdzekļu vēsturisko attīstību, jēdzienisko nozīmi, praktisko pielietojumu un jauna regulējuma nepieciešamību. Darba rezultātā autors izceļ problēmjautājumus, kas saistīti ar speciālā likuma regulējumu un apraksta jauna regulējuma nepieciešamību un jau iesāktos darbus, kas ir paveikti, lai radītu jaunu- antisociālās uzvedības prevencijas modeli.",0
974,Kriminālistikas speciālās metodes,"Bakalaura darbā pētītas  speciālās metodes, kas ieņem nozīmīgu lomu noziedzīgu nodarījumu kā notikumu izzināšanā. Izmantojot mūsdienu tehnoloģijas attīstību ir iespējama metožu uzlabošana, kas rezultējas efektīvākā noziedzības apkarošanā. Darba mērķis ir izanalizēt kriminālistikas speciālo metožu būtību, pielietošanu un iepazīties ar ekspertīžu statistikas datiem. Lai sasniegtu izvirzīto mērķi, darbā pētīti dažādu autoru viedokļi, izpētīts kriminālistikas jēdziena saturs, izanalizētas speciālās metodes no trim skatu punktiem. Apkopojot iegūtos rezultātus secināms, ka kriminālistikas speciālās metodes ir raksturīgas konkrēti kriminālistikai un tiek pielietotas veiksmīgai noziedzīgu nodarījumu izzināšanai ar mērķi noskaidrot krimināltiesiski svarīgus noziedzīga nodarījuma notikuma apstākļus. Atslēgas vārdi- metode, identifikācija, diagnostika, kriminālistika, klasifikācija, rezultātu noformēšana, process.",0
975,Pašvaldības pienākums nodrošināt transportu izglītības pieejamības kontekstā,"Bakalaura darba mērķis ir atklāt pašvaldībai noteiktā pienākuma nodrošināt transportu izglītojamajiem, ja nav iespējams izmantot sabiedrisko transportu, saturu un apzināt tā izpildes problemātiku un īpatnības Latvijas novadu pašvaldībās. Lai sasniegtu bakalaura darba mērķi, analizēts tiesību uz izglītību saturs, apzināts pašvaldībai noteiktā pienākuma tvērums un padziļināti pētīta tā izpilde Latvijas novadu pašvaldībās, tai skaitā analizējot tiesu praksi. Galvenokārt secināts, ka novadu pašvaldību rīcības brīvībā konstatējami trīs modeļi: izdevumu kompensācija, netieša iesaiste skolas autobusu nodrošināšanā, pašvaldības transporta vai izglītojamo pašpārvadājumu organizēšana. Personai vispārējā gadījumā ir subjektīvās tiesības prasīt veikt pašvaldības faktisko rīcību – nodrošināt transportu, – izpildoties zināmiem nosacījumiem.",0
976,Trasoloģija pirmstiesas kriminālprocesā,"Trasoloģija satur ievērojamu dabas likumu kopumu, kas norāda uz šīs zinātnes daudzveidību. Kā obligāts pēdu izzināšanas pamatnoteikums ir trasoloģiskās ekspertīzes noteikšana, veikšana un rezultātu apkopošana eksperta atzinumā, kam piemīt būtiska nozīme kriminālprocesuālajā darbībā un pierādīšanā. Pētījuma mērķis ir izprast trasoloģijas būtību un lomu pirmstiesas kriminālprocesā, analizēt pēdu rašanās mehānismus, to veidus, izņemšanas un fiksēšanas pamatnoteikumus, noskaidrot trasoloģiskās izpētes funkcijas un uzdevumus, akcentēt to nozīmi vainas pierādīšanas procesā, kā arī norādīt trasoloģijas problemātiku praksē un tās attīstības perspektīvas. Lai autores izvirzītie mērķi tiktu sasniegti, ir nepieciešama sekojošu uzdevumu veikšana: 1. Juridiskās literatūras, dažādu autoru sniegto definīciju un uzskatu salīdzināšana un kritiska izvērtēšana, viedokļa paušana; tiesību aktu analizēšana, normatīvā regulējuma konstatēšana trasoloģijas tēmas ietvaros. 2. Trasoloģijā pētīto pēdu uzskaite un tās galveno elementu analīze, tiesu prakses pētīšana, lai izprastu trasoloģijas lomu noziedzīgu nodarījumu atklāšanā. 3. Trasoloģiskās ekspertīzes statistikas izpēte tās aktualitātes noskaidrošanai, tās veikšanas pamatnoteikumu un prakstiskās problemātikas noskaidrošana, kā arī eksperta atzinuma kā pierādīšanas līdzekļa izvērtēšana un savu subjektīvo uzskatu paušana. Veicot iegūto rezultātu analīzi, autore nonāk pie secinājuma, ka mūsdienās, ņemot vērā plašo kriminālistiskās literatūras klāstu, ir nostiprināta viennozīmīga trasoloģijas izpratne. Latvijas likumdošana pratiski neregulē pēdu izņemšanas, fiksēšanas pamatnoteikumus, tādēļ izmeklēšanā amatpersonas paļaujas uz literatūrā nostiprinātiem pamatprincipiem, metodēm un noteikumiem. Trasoloģiskā izpēte ietekmē noziedzīgu nodarījumu atklāšanu, kā arī tās metodes un līdzekļi ir nostabilizējušies, izmantojot modernas tehnoloģiskās iekārtas, kas būtiski atvieglo pierādīšanas procesu. Atslēgas vārdi: trasoloģija, trasoloģiskā ekspertīze, pirmstiesas kriminālprocess, pierādīšanas līdzekļi, izmeklēšana",0
977,Surogācija un tās tiesiskais regulējums,"Bakalaura darba tēma ir “Surogācija un tās tiesiskais regulējums”. Tēma ir aktuāla, jo pēdējā laikā īpaši ir saasinājušās problēmas saistībā ar cilvēka reproduktīvām tiesībām. Neapšaubāmi, cilvēku radīšana mēģenēs un jebkādi eksperimenti ar cilvēka ģenētisko materiālu pārvērš bērnus par sava veida preci, radot situāciju, kad bagātie cilvēki varētu nolīgt sievietes pēcnācēju iznēsāšanai, izmantojot, piemēram, sievietes grūto materiālo stāvokli. Maternitāte šajā gadījumā kļūst par līguma darbu, kurā, kā jebkurā biznesā, prevalē personīgs labums, kas nozīmē ka surogācija ir tirgus, bizness, komercija. Tajā pašā laikā ļoti daudziem cilvēkiem surogācijas pakalpojumi ir vienīgā iespēja iegūt bērnu, un tie saduras ar dažām grūtībām gan tiesiskā regulējuma, gan sabiedrības negatīvā viedokļa dēļ. Ņemot vērā apstākli, ka tiesu prakses šajā jomā ir kritiski maz, kā arī lielā daļā Eiropas Savienības dalībvalstīs surogācijas joma vispār nav regulēta un valstu starpā vienprātības šajā jautājumā nav, šajā darbā tiks apskatīti surogācijas pamatjautājumi, piemēram, par surogācijas līgumiem un vienošanām, un to spēkā esamību Eiropas Savienības teritorijā, par sabiedrības attieksmi pret šo institūtu. Lai šo problēmjautājumu atspoguļotu, darba autore izmanto - Eiropas Savienības tiesas un Eiropas Cilvēktiesību tiesas praksi, analizē ES dalībvalstu un citu valstu nostāju šajā jomā, kā arī tiesību aktus, kas kādā mērā skar surogācijas jomu un varētu ietekmēt iznākumu surogācijas lietās, kā arī apskata iespējamos variantus šīs jomas sistematizēšanai.",0
978,Liecinošo personu aizsardzība kriminālprocesā,"Darba būtība ir par liecinošo personu aizsardzību kriminālprocesā un speciālās aizsardzības pasākumiem. Darba mērķis ir pētīt un analizēt speciālās aizsardzības regulējumu Latvijas Republikā un ārvalstu normatīvajos aktos, radot ieteikumus liecinošo personu aizsardzības institūta uzlabošanai Latvijā. Mērķa sasniegšanai aplūkots Latvijas normatīvais regulējums par speciālo aizsardzību un tajā piemērojamajiem aizsardzības pasākumiem. Izpētīta juridiskā literatūra par liecinošo personu aizsardzību. Analizēts un salīdzināts ārvalstu normatīvais regulējums. Izvirzīti vairāki autora priekšlikumi Latvijas speciālās aizsardzības institūta normatīvā regulējuma uzlabošanai, lai efektivizētu liecinošo personu drošības nodrošināšanu.",0
979,Lojalitātes princips Latvijas valsts civildienestā,"Bakalaura darba (“Lojalitātes princips Latvijas valsts civildienestā”) mērķis ir izskaidrot lojalitātes principa saturu Latvijas Republikas Valsts civildienesta likuma izpratnē, atrast lojalitātes principa novērtēšanas kritērijus. Darba uzdevums ir analizēt lojalitātes principa būtību Latvijas un ārvalstu likumos, lai pēc nepieciešamības konstatētu Valsts civildienesta likuma spēkā esošās redakcijas trūkumus. Darba rezultātā izmantojot salīdzinošo analīzi tika secināts, ka lojalitātes principa saturs Valsts civildienesta likumā, kā arī citos likumos, nav pietiekami detalizēts, līdz ar to pienākums būt uzticīgam valstij un Satversmei ir nepieciešams noregulēt precīzāk.",0
980,Tiesneša atbildība kā instruments taisnīgas tiesas nodrošināšanai,"Tā kā tiesa ir vienīgā institūcija, kurai ir tiesības spriest tiesu, svarīgi, lai tiesnesis būtu taisnīgs un tiktu nodrošinātas Satversmē garantētās pamattiesības uz taisnīgu tiesu. Personai ir tiesības uz lietas likumīgu izskatīšanu, ko nodrošina tieši tiesa (tiesnesis). Gan pildot amata pienākumus, gan arī ārpus darba tiesnesim ir jāievēro likumā paredzētās normas un tiesneša ētika. Spriežot tiesu tiesnesim nedrīkst būt savas intereses un viņš ir pakļauts vienīgi likumam. Tiesnesis nes atbildību par to, lai lietas dalībnieki tiktu pie taisnīga lietas iznākuma Likuma normu pārkāpuma gadījumos, tiesnesim jānes atbildība par savu rīcību, un viņš nav no tās atbrīvots. Bakalaura darba temats ir “Tiesneša atbildība kā instruments taisnīgas tiesas nodrošināšanai”. Darba mērķis ir veikt tiesnešu atbildības regulējuma izpēti un analīzi Latvijas Republikā, noskaidrojot, vai sistēma, kādā tiesnesis tiek saukts pie atbildības ir efektīva, kā arī to, vai tādā veidā valstī tiek garantēta taisnīga tiesa. Darbā tiek aplūkoti un analizēti tiesnešu pārkāpumi, kā arī autore sniedz priekšlikumus, kas nepieciešami, lai samazinātu tiesnešu pārkāpumu skaitu. Bakalaura darbs sastāv no 3 nodaļām. Kopējais darba apjoms ir 58 lappuses.",0
981,"Netaisnas iedzīvošanās institūta regulējums Civillikumā, tā salīdzinājums ar kopējā modeļa projektu (draft common frame of reference)","Par netaisnu iedzīvošanos pēc neatkarības atjaunošanas Latvijā rakstīts ārkārtīgi maz. Izsmeļošākais avots ir Civillikuma saistību tiesību daļas komentāri, kuri gan arī sastādīti pirms vairāk nekā 16 gadiem. Tiesu prakse gan rāda, ka strīdi no netaisnas iedzīvošanās izceļas pietiekami bieži, tomēr šobrīd likumā atrodamā sistēma ir arhaiska, smagnēja un sadrumstalota. Eiropā ir izstrādāts Kopējā modeļa projekts (Draft Common Frame of Reference), kurš netaisnas iedzīvošanās regulējumam veltījis atsevišķu grāmatu. Darbā autore analizē netaisnas iedzīvošanās sistēmu Civillikumā un meklē efektīvāko regulējumu šim institūtam, salīdzinot to ar Kopējā modeļa izstrādāto netaisnas iedzīvošanās sistēmu, konstatējot, vai Kopējā modeļa regulējums aptver visus Civillikumā atrodamos atprasījumus no netaisnas iedzīvošanās un analizējott vai Kopējā modeļa sistēma Latvijā būtu jāpārņem.",0
982,Kriminālistiskā fotogrāfija,"Bakalaura darbs studiju programmā “Tiesību zinātnes” izstrādāts par tēmu “Kriminālistiskā fotogrāfija”. Darbs sastāv no ievada, trīs nodaļām, no kurām otrajai un trešajai ir divas apakšnodaļas, kopsavilkuma un diviem pielikumiem. Kriminālistiskā fotogrāfija ir kriminālistikas institūts, kas sastāv no vairākām metodēm un veidiem, attiecībā uz kuriem jāievēro dažādas nianses, lai uzņemtu nozarei atbilstošus foto uzņēmumus. Kriminālistiskā fotogrāfija ir izmantojama kā pierādījums kriminālprocesā, ja tā atbilst trīs pierādījumu pazīmēm, kas nosauktas Kriminālprocesa likumā – pierādījumu ticamība, pierādījumu attiecināmība un pierādījumu pieļaujamība, bet no Kriminālprocesa likumā minētajiem pierādīšanas līdzekļiem fotogrāfijas veidā var būt dokuments vai izmeklēšanas darbībās iegūtās ziņas, kā arī citos gadījumos fotogrāfija izmantojama kā pielikums. Kriminālistiskās fotogrāfijas realizāciju var ietekmēt personu rīcība, tehniskās problēmas vai dažādi ārējie apstākļi. Darbā izpētes rezultātā secināts, ka  kriminālistiskās fotogrāfijas pielietošana kļuvusi veiksmīgāka un attīstītāka, tādējādi uzlabojot kriminālprocesu.",0
983,Ukrainas atbildības robežas par starptautisko tiesību pārkāpumiem Doņeckas un Luhanskas tautas pašpasludinātajās republikās,"Darbā vispārīgi tiek apskatīts valsts atbildības jēdziens un valsts atzīšanas priekšnoteikumi. Darba teorētiskā daļa tiek attiecināta uz Ukrainas konfliktu, nosakot Doņeckas un Luhanskas Tautas Republikas statusu, kā arī, izvērtējot Ukrainas atbildību par notiekošo Ukrainas austrumos – gan valdības, gan nemiernieku kontrolētajās teritorijās. Pētījuma mērķis ir aplūkot minētos starptautisko tiesību institūtus un vēlāk tos piemērot faktiskajai situācijai Ukrainas austrumos. Darbā autors aplūko starptautisko tiesu un starptautisko kara tribunālu tiesu praksi, starptautiski atzītu autoru monogrāfijas saistībā ar  aplūkojamo mērķi, kā arī pēta starptautiskās konvencijas. Darba noslēgumā autors pievērš uzmanību Ukrainas atbildībai par notiekošo Doņeckas un Luhanskas apgabalā.",0
984,Tiesības uz valsts apmaksātu advokātu un juridisko palīdzību,"Tiesības uz valsts apmaksātu juridisko palīdzību izriet no Satversmes 92. panta un tās ir cieši saistītas gan ar personas tiesībām uz taisnīgu tiesu, gan arī tieši sasaucas ar personas tiesībām uz pieeju tiesai. Ir nepieciešams, lai valsts nodrošinātu, ka katrai personai ir pieeja tiesai, jo tā ir demokrātiskas un tiesiskas valsts būtiska sastāvdaļa. Ir ļoti svarīgi, lai persona varētu aizstāvēt savas tiesības un tiesiskās intereses tiesā neatkarīgi no tās finansiālā stāvokļa. Valsts nodrošina bezmaksas juridisko palīdzību tādām personām, kam tas ir nepieciešams, bet kuras pašas sev juridisko palīdzību nevar nodrošināt, to finansiālā stāvokļa dēļ. Valsts nodrošinātas juridiskās palīdzības institūts Latvijā pastāv no 2005. gada. Šajā laikā ir veikti vairāki grozījumi Valsts nodrošinātās juridiskās palīdzības likumā, kas regulē valsts nodrošinātas juridiskās palīdzības institūtu Latvijā, gan arī ir izveidojusies judikatūra šajā jautājumā. Lai gan juridiskās palīdzības nodrošināšana Latvijā kopš 2005. gada ir būtiski attīstījusies, tomēr joprojām pastāv aspekti, kurus būtu nepieciešams pilnveidot, lai juridisko palīdzību varētu nodrošināt katrai personai, kurai tā ir patiešām nepieciešama un lai nodrošinātu progresīvu Latvijas tiesību sistēmas attīstību. Šajā sakarā noteikti jāmin, ka, neskatoties uz starptautisko tiesu praksi, progresīva būtu valsts apmaksātas juridiskās palīdzības nodrošināšana konstitucionālās sūdzības ietvaros.",0
985,Valsts prezidenta tiesība apžēlot noziedzniekus,"Viena no Valsts prezidenta tiesībām ir tiesība apžēlot noziedzniekus. Bieži sabiedrībā izskan diskusijas par šīs tiesības nepieciešamību, kā arī redzams, ka trūkst izpratnes par šo institūtu. Bakalaura darba mērķis ir izpētīt apžēlošanas institūta vēsturisko attīstību, jēdzienu un pielietošanu praksē, kā arī pētījuma rezultātā sniegt priekšlikumus šī institūta pilnveidošanai. Darbā tiek analizēts apžēlošanas jēdziens, kā arī pētīta tā vēsturiskā attīstība, lai labāk izprastu šī institūta būtību. Lielākais uzsvars likts uz apžēlošanas institūta attīstību un pielietošanu Latvijā, analizējot un salīdzinot divus laika posmus – no 1922.gada līdz 1938.gadam un laika posmu kopš neatkarības atjaunošanas. Tāpat tiek analizēta apžēlošanas akta tiesiskā daba un Valsts prezidenta atbildība par savu pieņemto lēmumu. Viena darba nodaļa veltīta apžēlošanas institūta aplūkošanai citās valstīs - Igaunijā, Itālijā, Zviedrijā un Amerikas Savienotajās Valstīs. Pētījuma rezultātā tiek izdarīti vispārīgi secinājumi par apžēlošanas institūta attīstību un saturu, kā arī sniegti ieteikumi apžēlošanas pilnveidošanai Latvijā.",0
986,Rūpnieciskais dizains: Tiesiskais tvērums un prakses problēmas.,"Bakalaura darba mērķis ir noskaidrot dizainparaugos pieļaujamo funkcionalitātes pakāpi un aizsardzības apmēru rezerves daļu gadījumā, kā arī izvērtēt iespējamo aizsardzības apmēru piemērojot autortiesību un konkurences tiesību regulējumu. Lai sasniegtu izvirzīto mērķi, tika padziļināti analizēta juridiskā literatūra, normatīvie akti, pārnacionālo un ārvalstu tiesu prakse. Darba nodaļās arī tika aplūkota aizsargājama dizainparauga pazīmju – novitātes un individuālā rakstura – saistītā problemātika. Darba autors galvenokārt secināja, ka Eiropas Savienības dalībvalstu nacionālajos regulējumos pastāv ievērojamas atšķirības attiecībā uz dizainparaugu aizsardzības piešķiršanu tādiem izstrādājumiem, kuru mērķis ir atjaunot kompleksa izstrādājuma sākotnējo izskatu jeb tā saucamās „must-match” rezerves daļas. Kā arī, autors secināja, ka ir vērojama zināma nekonsekvence attiecībā uz autortiesību normu piemērošanu dizainparaugu aizsardzībai, ievērojot atšķirīgās oriģinalitātes un funkcionalitātes nošķiršanas prasības.",0
987,Valsts uzņēmumu kā ārvalstu investoru tiesības būt prasītāju statusā starptautisko investīciju strīdos,"Valsts uzņēmumi ieņem aizvien nozīmīgāku lomu pasaules ekonomikā, tostarp ārvalstu tiešajās investīcijās. Pētījuma mērķis ir noskaidrot, kādos gadījumos valsts uzņēmums var prasīt savu investīciju aizsardzību, konkrēti – netradicionāli ieņemt prasītāja statusu starptautiskos investīciju strīdos iepretim citai valstij. Mērķa sasniegšanai aplūkots investora jēdziens starptautiskajos investīciju aizsardzības līgumos, kā arī valsts un valsts uzņēmuma nošķīrums investīciju šķīrējtiesu praksē. Pētnieciskajā darbā identificēti galvenie izaicinājumi investīciju tiesību režīmam, pieļaujot valsts uzņēmumam prasītāja lomu investīciju strīdos, kā arī piedāvāti to risinājumi.",0
988,Nodokļu administrācijas izdota administratīva akta prejudicialitāte civillietā,"Maģistra darba ietvaros autors vērtē nodokļu administrācijas izdota administratīva akta  saistošo nozīmi civillietā. Nodokļu administrācijas izdotu administratīvu aktu gadījumā visbiežāk izplatītas ir zaudējumu atlīdzināšanas prasības, kuras administratīvā akta adresāts ceļ pret kādu citu personu, jo pienākums veikt papildus nodokļa, nokavējuma naudas vai soda naudas maksājumu ir radies šīs personas rīcības rezultātā. Autors darba ietvaros pamato hipotēzi, ka nodokļu administrācijas izdotam administratīvam aktam nevar būt prejudiciāla nozīme civillietā, ja persona, kuru skartu minētā administratīvā akta prejudicialitāte, nav bijis lietas dalībnieks administratīvajā procesā, kurā šis administratīvais akts ir izdots. Pretējā gadījumā tiktu pārkāptas šīs personas tiesības uz taisnīgu tiesu.",0
989,Naudas sods krimināltiesībās,"Bakalaura darbā autore apskata galvenos naudas soda jautājumus krimināltiesībās. Bakalaura darbā tiek analizēts naudas soda jēdziens, piemērošana, īpatnības un problēmas, kas saistītas ar naudas sodu un var rasties šī kriminālsoda veida piemērošanas gadījumā. Naudas sods ir aktuāls temats ne tikai Latvijā, bet arī ārvalstīs. Darbā aplūkoti dažādu autoru viedokļi, kas specializējušies šajā jomā.   Darba pirmajā nodaļā izklāstīta naudas soda attīstības vēsture Latvijā. Darba otrajā nodaļā tiek aplūkots naudas sods kā kriminālsoda veids, tā veidi, apmērs un samaksas termiņi un tiek apskatīta naudas soda piemērošana nepilngadīgām personām. Trešajā nodaļā tiek aplūkots naudas sods ārvalstu normatīvajos aktos krimināltiesību jomā.",0
990,Valsts pienākumi Eiropas Cilvēktiesību tiesas spriedumu ieviešanā,"Eiropas Cilvēktiesību tiesa  ir viens no efektīvākajiem starptautisko cilvēktiesību tribunāliem. Tās darbību un kompetenci nosaka Eiropas Cilvēktiesību un pamatbrīvību aizsardzības konvencija, kura paredz, ka Eiropas Cilvēktiesību tiesas spriedumi ir saistoši Eiropas Padomes dalībvalstīm. Eiropas Padomes dalībvalstis, ratificējot Eiropas Cilvēktiesību un pamatbrīvību aizsardzības konvenciju, pakļauj savus normatīvos aktus un administratīvo praksi Eiropas Cilvēktiesību tiesas uzraudzībai. Tomēr, neskatoties uz minēto, ņemot vērā, ka katras Eiropas Padomes dalībvalsts politiskās un juridiskās īpatnības, Eiropas Cilvēktiesību tiesas spriedumu sasitošais spēks ne vienmēr tiek ievērots. Turklāt pastāv diskusijas Eiropas Padomes dalībvalstu pienākumiem Eiropas Cilvēktiesību tiesas spriedumu ieviešanā.   Maģistra darba mērķis ir  pētīt Eiropas Cilvēktiesību tiesas spriedumu saistošo spēku valsts atbildības kontekstā, kā arī pētīt Eiropas Cilvēktiesību tiesas spriedumu izpildes mehānismus un problemātiku.   Atslēgvārdi: Eiropas Cilvēktiesību tiesa, valsts atbildība, Eiropas Cilvēktiesību Konvencija, spriedumu izpilde, Pilota spriedumi, subsidiaritātes princips.",0
991,Publiskā iepirkuma tehniskā specifikācija un ar tajā izvirzāmajām prasībām saistītā aktuālā problemātika,"Publiskais iepirkums ir tautsaimniecībai nozīmīgs sektors, kurš ir sevišķi pakļauts favorītisma un korupcijas riskiem. Viens no instrumentiem, kurš tiek izmantots favorītisma un korupcijas īstenošanai, ir tieši publiskā iepirkuma tehniskā specifikācija, kas ir arī maģistra darba pētījuma objekts. Darba struktūra veidota, atklājot jēdziena “tehniskā specifikācija” saturu, apskatot tās normatīvo regulējumu un izstrādes procesa īpatnības. Maģistra darbā izdarīti secinājumi par ar tehniskajā specifikācijā izvirzāmajām objektīvajām prasībām saistīto problemātiku, kā arī par aktuālo problemātiku, kas saistīta ar tehniskās specifikācijas grozīšanu.  Autore izteic priekšlikumus gan pasūtītājam, kas būtu jāņem vērā, izstrādājot tehniskās specifikācijas, gan pretendentiem, kas būtu jāņem vērā, vērtējot, vai ir vērts apstrīdēt un/vai pārsūdzēt tehniskajā specifikācijā izvirzītās prasības, gan priekšlikumus Iepirkumu uzraudzības birojam un administratīvajai tiesai, kas būtu jāņem vērā, vērtējot tehniskajā specifikācijā izvirzīto prasību atbilstību publiskā iepirkuma tiesību nostiprinātajiem principiem.",0
992,Apvienoto Nāciju Drošības padomes sankciju pret terorisma finansēšanas novēršanu piemērošanas problemātika,"Sankcijas starptautiskajās tiesībās ir starptautiskās drošības un miera veicināšanas instruments. Pēdējos gados arvien vairāk aktualizējas starptautiskā terorisma apkarošanas problēma, globālo, reģionālo drošības organizāciju un individuālas valsts primārais mērķis ir efektīvi reaģēt un apkarot starptautisko terorismu un novērst citāda veida plašus cilvēktiesību pārkāpumus. Darba tēmas aktualitāte izpaužas tādējādi, ka cilvēktiesību un brīvības nodrošināšana paredz visu nepieciešamo mehānismu un nosacījumu izveidošanas procesu, lai tiktu ievērotas un izpildītas valstu pieņemtās starptautiskās saistības cilvēka brīvību un tiesību sfērā, noslēdzot starptautiskās līgumsaistības un citas normas. Viena no nozīmīgākajām problēmām globalizācijas apstākļos ir cilvēktiesību un brīvību garantiju nodrošināšana. Turpretim sankcijas iedarbojas kā cilvēktiesību un brīvību ierobežojošais piespiedu mehānisms. Spaidi starptautiskajās tiesībās tiek uzskatīti par vienu no jūtīgākajiem un asi kritizētākajiem jautājumiem, tāpēc sankciju ieviesējiem un izpildītājiem nākas saskarties ar virkni komplicētu problēmu. Darba mērķis ir vērst uzmanību uz Apvienoto Nāciju Organizācijas Drošības padomes individuālo sankciju pasākumiem un nepilnībām un noskaidrot, kādi ir galvenie noteikumi, lai samazinātu pretrunas starp sankciju piemērošanas likumību un to leģitimitāti.",0
993,Personas tiesību ierobežošana Latvijā un Eiropā un ar to saistītā problemātika,"Darbā pētīta taisnīga soda un tā atvasināto principu izcelsme un saturs. Darbā analizēta soda individualizācijas ietekme uz soda noteikšanu minimālajām prasībām. Maģistra darba ietvaros izvērtēta divu Krimināllikumā pastāvošu institūtu – sodāmības un personas tiesību ierobežošanas atbilstība taisnīga soda pamatprincipiem. Darbā pētīta aktuālākā personas tiesību ierobežošanas un sodāmības problemātika un šo institūtu atbilstība Satversmes tiesas un Eiropas Cilvēktiesību tiesas judikatūrai. Darbā secināts un izvirzītas tēzes, ka sodāmību un atsevišķi personas tiesību ierobežošanas sodi tiek noteikti, neizvērtējot to atbilstību taisnīgu soda noteikšanas pamatprincipiem, tādēļ likumdevējam šie ierobežojumi jāpārskata.",0
994,Tiesību aizsardzības līdzekļi publiskajos iepirkumos tiesā,"Publiskais sektors, veicot iepirkumus, izmanto kopējo tirgus mehānismu. Taču, ņemot vērā, ka publiskais sektors, veicot iepirkumu, izmanto publiskos līdzekļus un tas tiek darīts visas sabiedrības interesēs, tam ir stingri jāpieturas pie noteiktā publisko iepirkumu regulējuma. Savukārt gadījumos, kad publiskā sektora rīcība neatbilst publisko iepirkumu regulējumam, likumdevējs ir paredzējis privātpersonām vairākus tiesību aizsardzības līdzekļus, kas tostarp izlietojami administratīvā procesa kārtībā.  Ievērojot minēto, autore darbu ir strukturējusi vispirms noskaidrojot publisko iepirkumu jēdzienu, konstatējot kādām personām publiskajos iepirkumos ir pieejami tiesību aizsardzības līdzekļi. Padziļināti autore darbā ir izpētījusi būtiskākās atšķirības iespējamajos tiesību aizsardzības līdzekļos lielajos un mazajos iepirkumos, kā arī akcentējusi pagaidu aizsardzības problemātiku publiskajos iepirkumos. Maģistra darba rezultātā autore ir izdarījusi secinājumus, kas var būt noderīgi gan iepirkuma procedūras dalībniekiem, gan tiesai, gan būtu ņemami vērā likumdevējam. Autore ir konstatējusi vairākas būtiskas problēmas, saistībā ar tiesību aizsardzības līdzekļu publiskajos iepirkumos administratīvajā procesā to formālo raksturu, kā arī piedāvājusi risinājumu pagaidu aizsardzības līdzekļu efektivitātes uzlabošanai publiskajos iepirkumos. Ievērojot nesenos grozījumus Administratīvā procesa likumā un nacionālajā publisko iepirkumu regulējumā, autore ir arī sniegusi ieteikumus kādā veidā tiesai būtu jārisina problēmjautājumi saistībā ar publisko iepirkumu lietām, kas ierosinātas par prettiesiskuma konstatēšanu.",0
995,Lex mercatoria kā piemērojamās tiesības starptautiskajā šķīrējtiesas procesā,"Darbā veiktās izpētes būtība ir raksturot lex mercatoria saturu un avotus mūsdienās, apskatot gan valstu nacionālās, gan starptautiskās tiesības, valsts tiesu un starptautisko šķīrējtiesu praksi, kā arī tiesību zinātnieku paustās atziņas. Darba otrajā daļā tiek analizēta lex mercatoria faktiskā piemērošana un ieguvumi no tā piemērošanas. Darbā ir sniegts autora viedoklis par attiecīgo normu un viedokļu iztulkošanu, un piemērošanu. Darbā īsi ir apskatīta mūsdienu lex mercatoria pirmsākumi XX.gadsimtā. Darbā galvenokārt izmantoti un analizēti materiāli par darba tēmu, kas tapuši pēc 2000.gada.  Darbā ir sniegta detalizēta lex mercatoria piemērošanas analīze, apskatot lex mercatoria piemērošanas ieguvumus un trūkumus, kā arī sniegti autora secinājumi un ierosinājumi pamatojoties uz darbā veikto pētījumu.",0
996,Nelikumīgas būvniecības seku novēršana,"Maģistra darbs „Nelikumīgās būvniecības seku novēršana” ir veltīts Latvijā aktuālajai nelikumīgās būvniecības tiesisko aspektu problemātikai. Darba mērķis ir, izpētot nelikumīgas būvniecības tiesiskā regulējuma vēsturisko attīstību Latvijā, identificēt un rast risinājumus problēmām, kas saistās ar patvaļīgu un nelikumīgu būvniecību, tostarp tās ietekmējošiem cēloņiem, kas izriet no Būvniecības likuma un citiem saistītiem normatīvajiem aktiem. Darbā analizēta būvniecības procesa tiesiskā regulējuma piemērošana nelikumīgas būvniecības novēršanā, samērīguma izvērtēšanas nozīme, kā arī identificētas problēmas, saistībā ar būvatļaujas izdošanu. Darbā autors ir nonācis pie secinājumiem un priekšlikumiem, tostarp pie novatoriskas atziņas, par būvniecības legalizēšanas procesu atvieglošanu personām ar invaliditāti.",0
997,Cilvēktiesību piemērošana nodokļu strīdos,"Nodokļi viennozīmīgi ir priekšnosacījums, lai valsts varētu funkcionēt, tos varētu nosaukt pat par valsts asinīm, bez kurām tā nevarētu pastāvēt, tādējādi, lai arī valstij ir plaša rīcības brīvība attiecībā uz nodokļu iekasēšanu, ir svarīgi šajā procesā ievērot cilvēktiesības, kas piemīt jebkurai personai, tāpēc jārod līdzsvaru starp abiem.  Darbā tiek gūts priekšstats par cilvēktiesību piemērošanas gadījumiem nodokļu strīdos, to regulējumu un ierobežojumiem, ņemot vērā aktuālo tiesu praksi, kā arī nacionālo un starptautisko regulējumu. Pētījuma ietvaros tiek atklāti kritēriji, uz kuru pamata iespējams konstatēt cilvēktiesību pārkāpumus nodokļu strīdos attiecībā uz tiesībām uz taisnīgu tiesu, privāto dzīvi, īpašuma tiesībām, diskriminācijas aizliegumu un dubultās sodīšanas nepieļaujamību.",0
998,Mantojuma lietu vešana,"Darbā tiek veikta mantojuma lietu vešanas analīze. Tajā tiek, pētīts gan mantošanas process, gan ar to saistītie jautājumi. Tāpat tiek apskatītas gan zvērināta notāra, gan mantinieku, legatāru, kreditoru un citu mantojuma lietā iesaistīto personu tiesības un pienākumi mantojuma lietas ietvaros. Darbs ir sadalīts trīs daļās. Pirmajā daļā tiek apskatīta mantojuma lietas uzsākšana. Šajā nodaļā aprakstīti tādi jautājumi, kā mantojuma atklāšanās, mantojuma iesnieguma veidi, to formas un pieteikšanās, termiņa noteikšana, apsvērumus tā noteikšanai, kā arī saīsinātā pieteikšanās termiņa noteikšanas iespējas. Otrajā daļā tie analizētas sekas, kas rodas mantojumu pieņemot un atraidot. Tajā ir pētīti gribas izteikumi par mantojuma pieņemšanu un atraidīšanu, apskatīts testamentārās mantošanas process, apstiprināšana mantojuma tiesībās, kā arī mantojuma pieņemšana faktiskajā valdījumā un tā sekas. Savukārt pēdējā darba nodaļā ir apskatīts Eiropas Savienības regulējums mantojuma lietām, kas zvērinātiem notāriem attiecīgi jāspēj piemērot mantojuma lietu vešanai. Tiek pētīta arī Eiropas mantošanas apliecība un tās nozīme. Darba rakstīšanas procesā autore ir izdarījusi vairākus secinājumus par nepieciešamajiem grozījumiem, lai uzlabotu mantojuma lietas vešanas procesu un padarītu to tiesiskāku un drošāku.",0
999,IURA NOVIT CURA sacīkstes principa kontekstā,"Viens no civilprocesa pamatprincipiem ir sacīkstes princips, atbilstoši kuram puses savas procesuālās tiesības īsteno sacīkstes formā, kas attiecībā uz prasītāju īstenojas arī tajā, ka viņš izvēlas, kādu prasību tiesā celt un kādā materiāltiesiskā tvērumā prasības pieteikumā norādītos apstākļus ietvert. Līdz ar to autore nepiekrīt judikatūrā atzītajam, ka prasības pamats ir nevis tiesību norma, bet gan faktiskie apstākļi, kuri rada prasījumu. Pretēji minētajam, autore secina, ka prasības pamats ir gan apstākļi, gan tiesību norma, kura jānorāda prasītājam, jo tiesai nav pienākums pašai meklēt tiesību normu ar tādām tiesiskām sekām, kas satura ziņā atbilst prasītāja prasībai, tāpat kā tiesai nav pēc savas iniciatīvas jāizvērtē visi iespējamie prasījuma pamati, ja prasītājs tādus pats nav izvirzījis. Minētais ir tiešā sakarā ar to, ka tiesnesis pušu sacīksti civilprocesā uzrauga kā neitrāls, objektīvs un bezkaislīgs vērotājs no malas, kurš vadās tikai pēc likuma un atsevišķos likumā paredzētos gadījumos arī pēc vispārējiem tiesību principiem, vienmēr ievērojot aizliegumu nepārsniegt prasījuma robežas. Tādējādi likuma prasību izpildīšana ir obligāta kā pusēm civilprocesā, tā arī tiesai un neviens ar likuma nezināšanu – vēl jo vairāk tiesnesis – nevar atrunāties. Līdz ar to pirmskara laika tiesībzinātnieka profesora Vladimira Bukovska tēze „jura novit curia – tiesai pašai jāzin likumi un jāpiemēro tie ne tikai pēc likuma burta, bet arī pēc likuma gara”, kuras nozīmi atklāt ir šī darba mērķis, mūsdienās ir iedzīvināta Augstākās tiesas praksē kā tiesību princips, bet vienlaikus ir tiesneša zināšanu pašsaprotama prasība. Analizējot Augstākās tiesas praksi autore konstatēja, ka dažkārt princips iura novit curia tiek piemērots nekritiski, bez atbilstošas metodoloģijas un neskatoties uz principu kolīzijas situāciju, kas savukārt grauj vienlīdzīgas pušu tiesības un ietekmē likumīgu tiesas procesu. Autore secina ka norāde Augstākās tiesas spriedumā uz iura novit curia principu nevar būt saistīta ar aicinājumu zemākas instances tiesai piemeklēt prasītāja vietā prasības pieteikumā norādīto faktisko apstākļu pareizu materiāltiesisko ietvaru, jo minētais princips nepiešķir tiesai rīcības brīvību pēc sava ieskata pārkvalificēt prasības pamatu gadījumā, ja prasītājs cēlis defektīvu prasību, t.i. prasības pieteikumā norādītos faktiskos apstākļus ietvēris nepareizā materiāltiesiskā tvērumā.",0
1000,Klimata pārmaiņu finanšu līdzekļu tiesiskais regulējums un tā efektivitāte.,"Pētījumā “Klimata pārmaiņu finanšu līdzekļu tiesiskais regulējums un tā efektivitāte” analizēts, vai Latvijas normatīvais regulējums attiecībā uz klimata pārmaiņu finanšu līdzekļu izmantošanu veicina siltumnīcefekta gāzu emisiju samazināšanu izmaksu efektīvā veidā. Pētījumā konstatēts, ka Latvija uzņēmusies saistības samazināt siltumnīcefekta gāzu emisijas, to īstenošanai paredzot speciālu finansējumu, ko Latvija iegūst no emisijas vienību tirdzniecības. Tomēr regulējums, kas izriet no normatīvajiem aktiem un plānošanas dokumentiem, nav pietiekams, lai minētais finansējums tiktu izmantots efektīvi. Autore iesaka normatīvajos aktos noteikt pienākumu izstrādāt Siltumnīcefekta gāzu emisiju samazināšanas plānu kā vidēja termiņa plānošanas dokumentu, kā arī Emisijas kvotu izsoļu ieņēmumu izmantošanas plānu katriem trim gadiem. Jāparedz plašākas sabiedrības tiesības normatīvo aktu izstrādē par izsoļu ieņēmumu izmantošanu.",0
